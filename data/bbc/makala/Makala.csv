Title,Content
Jinsi china inavyoisaidia iran kukabiliana na vikwazo - bbc news swahili,"Chanzo cha picha, ATTA KENARE / AFP via Getty Images
Urushaji wa makombora zaidi ya 300 na ndege zisizo na rubani wa Iran uliolenga Israel katikati ya mwezi wa Aprili umeibua wito mpya wa kuiwekea vikwazo vikali mauzo ya mafuta ya Iran, ambayo ni tegemeo la uchumi wake.
Licha ya hatua zilizochukuliwa dhidi ya nchi, mauzo ya mafuta ya Iran yalifikia kiwango cha juu zaidi katika miaka sita katika robo ya kwanza ya 2024, na kufikia $ 35.8bn kulingana na mkuu wa forodha wa Iran.
Lakini ni vipi Iran inafanikiwa kukwepa vikwazo kwenye mauzo yake ya mafuta?
Jibu liko katika mbinu za kibiashara zinazotumiwa na mnunuzi mkubwa wa mafuta wa Iran, China, ambayo ni kivutio cha asilimia 80 ya mauzo ya nje ya Iran ya takribani mapipa milioni 1.5 kwa siku, kulingana na ripoti ya Kamati ya Huduma za Kifedha ya Bunge la Marekani.
Chanzo cha picha, Reuters
Biashara na Iran ina hatari zake, haswa vikwazo vya Marekani, kwa nini China, mnunuzi mkubwa wa mafuta ulimwenguni, hufanya hivyo?
Kwa sababu tu mafuta ya Irani ni ya bei nafuu na bora.
Bei ya mafuta duniani inapanda kutokana na migogoro ya kimataifa, lakini Iran, ikiwa na hamu ya kuuza mafuta yake , hutoa kwa bei iliyopunguzwa.
Kulingana na ripoti iliyotokana na data kutoka kwa wafanyabiashara na wachuuzi wa meli zilizokusanywa na Reuters mnamo Oktoba 2023, China iliokoa karibu $ 10bn katika miezi tisa ya kwanza ya 2023 kupitia ununuzi wa rekodi wa mafuta kutoka Iran, Urusi na Venezuela, ambayo yote yanauzwa kwa bei iliyopunguzwa.
Kiwango cha kimataifa cha mafuta yasiyosafishwa kinabadilikabadilika, lakini kwa kawaida ni chini ya $90 kwa pipa.
Homayoun Falakshahi, mchambuzi mkuu wa mafuta katika kampuni ya data na uchanganuzi ya Kpler, anakadiria kuwa Iran inafanya biashara ya mafuta yake ghafi kwa punguzo la $5 kwa pipa. Mwaka jana, bei hii ilipunguzwa hadi $13 kwa pipa.
Kuna maslahi ya kisiasa ya kijiografia pia kulingana na Bw Falakshahi.
""Iran ni sehemu ya mchezo mkubwa kati ya Marekani na China,"" anasema.
Kwa kuunga mkono uchumi wa Iran, ""China inaongeza changamoto za kijiografia na kijeshi kwa Marekani katika Mashariki ya Kati, hasa sasa na mvutano na Israeli,"" anaongeza.
Wachambuzi wanaamini kuwa Iran na China zimetengeneza mfumo wa kisasa wa kufanya biashara ya mafuta kwa miaka mingi.
""Vitu muhimu vya mfumo huu wa biashara ni, 'viwanda vidogo vya kusafisha mafuta, meli za mafuta na benki za kikanda za China ambazo zina udhihirisho mdogo wa kimataifa,"" Maia Nikoladze, Mkurugenzi Msaidizi wa Uhandisi wa Kiuchumi katika Baraza la Atlantiki aliiambia. BBC
Viwanda hivi vidogo vya kusafisha vina hatari kidogo kwa China ikilinganishwa na kampuni zinazomilikiwa na serikali ambazo zinafanya kazi kimataifa na zinahitaji ufikiaji wa mfumo wa kifedha wa Marekani.
""Wasafishaji wadogo wa binafsi ambao hawana shughuli za ng'ambo, hawafanyi biashara ya dola, hawahitaji kupata ufadhili wa kigeni,"" Bw Falakshahi aliiambia BBC Kiajemi.
Chanzo cha picha, Getty Images
Meli za mafuta zinaweza kufuatiliwa kote katika bahari duniani kupitia programu ambayo inafuatilia eneo lao, kasi na mwendo mbaya.
Ili kuepuka mfumo wa ufuatiliaji, Iran na China hutumia ""mtandao wa meli za mafuta zilizo na muundo usiojulikana wa umiliki, ambao hauripoti maeneo sahihi,"" anasema Bi Nikoladze.
""Wanaweza kupita kabisa meli za mafuta za Magharibi, huduma za meli, na huduma za udalali. Na kwa njia hiyo, si lazima kuzingatia kanuni za Magharibi, ikiwa ni pamoja na vikwazo,"" anaongeza.
Meli hizi zinazobeba mafuta kwa kawaida huzima Mfumo wao wa Kitambulisho Kiotomatiki (AIS), mfumo wa transponder wa baharini, ili kuzuia kugunduliwa, au kuiharibu kwa kujifanya kuwa katika eneo moja wakati wako katika eneo jingine.
Meli hizi zinaaminika kushiriki katika usafirishaji wa meli hadi meli na wapokeaji wa Kichina katika maji ya kimataifa, nje ya maeneo yaliyoidhinishwa ya uhamishaji, na wakati mwingine katika hali mbaya ya hali ya hewa ili kuficha shughuli zao, na hivyo kufanya kuwa ngumu kubaini asili ya mafuta.
Bw Falakshahi wa Kpler anapendekeza kwamba uhamisho huu kwa kawaida hutokea katika maji ya kusini-mashariki mwa Asia.
""Kuna eneo, mashariki mwa Singapore na Malaysia, ambalo kihistoria limekuwa eneo ambalo lina meli nyingi za mafuta zinazotiririka huko na kuhamisha mizigo yao hadi nyingine.""
Ifuatayo, ni awamu ya ""kuweka chapa upya"".
Kwa njia hii, kama Bw Falakshahi anavyoeleza, ""meli ya pili inasafiri kutoka maji ya Malaysia hadi kaskazini-mashariki mwa China na kupeleka mafuta ghafi. Lengo ni kwa mara nyingine tena kuifanya ghafi ionekane kana kwamba haitoki Iran, lakini badala yake, tuseme, Malaysia.""
Kulingana na Idara ya Habari za Nishati ya Marekani (EIA), data ya forodha inaonesha kuwa China iliagiza mafuta ghafi kwa 54% zaidi kutoka Malaysia mnamo 2023 kuliko 2022.
Kwa hakika, kiasi ambacho Malaysia iliripoti kuuza nje kwa China kinazidi uwezo wake wote wa uzalishaji wa mafuta ghafi, kulingana na mchambuzi wa Baraza la Atlantiki Nikoladze, ""ndiyo maana inaaminika kuwa kile ambacho Malaysia inaripoti ni mauzo ya mafuta ya Iran"".
Kulikuwa na ripoti za meli za mafuta za Iran zilizokamatwa na maafisa wa Malaysia na Indonesia kwa kufanya ""uhamishaji wa mafuta usioidhinishwa"" mwaka jana Julai na Oktoba.
Chanzo cha picha, Getty Images
Badala ya mfumo wa fedha wa kimataifa ambao unafuatiliwa na nchi za Magharibi, Maia Nikoladze anaeleza kuwa shughuli zinafanywa kupitia benki ndogo za China.
""China inafahamu vyema hatari zinazotokana na kununua mafuta ya Iran yaliyoidhinishiwa vikwazo, na ndiyo maana haitaki kujumuisha benki kubwa muhimu katika shughuli hii,"" anasema.
""Badala yake, inachofanya ni kutumia benki ndogo ambazo hazina ufahamu wa kimataifa.""
Malipo ya mafuta ya Iran pia yanaaminika kulipwa kwa sarafu ya China ili kuukwepa mfumo wa kifedha unaotawaliwa na dola.
""Pesa hizo huwekwa kwenye akaunti katika benki za China ambazo zina uhusiano na serikali ya Irani,"" Bw Falakshahi anaeleza. ""Kisha pesa hizo zinatumika kuagiza bidhaa za Kichina, na ni wazi kuna fungu la pesa hizi ambalo linarudishwa Iran.
""Lakini ni jambo lisiloeleweka ni namna inafanywa na kama Iran inaweza kurejesha pesa zake zote,"" anaongeza.
Baadhi ya ripoti zinaonesha kuwa Iran inatumia ""maeneo ya kubadilisha fedha"" ndani ya nchi yao ili kuuficha mtiririko wao wa kifedha.
Tarehe 24 Aprili, Rais wa Marekani Joe Biden alitia saini kifurushi cha msaada wa kigeni kwa Ukraine ambacho kilijumuisha kuongezwa kwa vikwazo kwenye sekta ya mafuta ya Iran.
Sheria hiyo mpya inapanua vikwazo kwa kujumuisha bandari, meli na vyombo vya kusafisha baharini ambavyo kwa kujua vinasindika au kusafirisha mafuta ghafi ya Iran kinyume na vikwazo vilivyopo vya Marekani na pia inapanua kile kinachoitwa vikwazo vya pili ili kugharamia miamala yote kati ya taasisi za fedha za China na benki zilizoidhinishwa za Iran zinazotumika kununua mafuta na bidhaa zinazotokana na mafuta.
Chanzo cha picha, Getty Images
""Hii ni kwa sababu kipaumbele cha juu kwa utawala wa Biden ni bei ya petroli nyumbani. Hili ni muhimu zaidi kuliko hata sera yake ya kigeni,” Bw Falakshahi anaongeza.
Iran ni mzalishaji wa tatu kwa ukubwa katika Shirikisho la Nchi Zinazouza Petroli (OPEC), na inazalisha takribani mapipa milioni tatu ya mafuta kwa siku, au karibu 3% ya jumla ya pato la dunia.
Kwa mujibu wa wataalamu, kutatizika kwa usambazaji wake kunaweza kusababisha kupanda kwa bei ya mafuta ya kimataifa.
""Biden anajua kwamba ikiwa Marekani itapunguza mauzo ya nje kutoka Iran, hii itamaanisha kupungua kwa usambazaji sokoni, na itaongeza bei ya bidhaa ghafi kimataifa. Hili likitokea, litaongeza bei ya petroli nchini Marekani,”
Bw Falakshahi amesema, hilo ni jambo ambalo Biden anaweza kutaka kuepuka kutokea kabla ya uchaguzi wa urais."
Kwanini wanawake china hujiunga na vikundi vya ushirika kuweka akiba? - bbc news swahili,"Chanzo cha picha, Handout
""Kila mwaka uishapo tulikuwa na pesa kidogo. Nilihisi kutokuwa salama lakini sikujua la kufanya,"" anasema Xiao Zhuo, mama wa watoto wawili mwenye umri wa miaka 36 anayeishi Xiamen, jiji lililo kusini mashariki mwa China.
Wakati wa janga la Uviko 19, Xiao Zhuo na mumewe walilazimika kuchukua mishahara iliyokatwa kwa 50%. Lilikuwa pigo kubwa kwa familia yake, alikuwa na mzigo pia wa kumtunza mama yake, ambaye aligunduliwa na saratani miaka mitano iliyopita.
Imekuwa mtindo kwa vijana wa Kichina kutafuta washirika - wenye sifa sawa kwenye mtandao. Xiao Zhuo alitafuta watu ambao wana mitazamo ya kuokoa pesa.
Hashtagi ya kuokoa pesa iliibuka kwa mara ya kwanza kwenye Xiaohongshu, toleo la China la Instagram, Februari 2023. Imevutia maoni milioni 1.7, tangu wakati huo, kulingana na kampuni ya uchambuzi wa data ya Newsrank.
Wengi wa wanachama hao ni wanawake wenye umri kati ya miaka 20 na 40, huku wengi wao wakiwa ni akina mama. Wengine wanasema wanataka kuweka akiba kwa ajili ya elimu ya watoto wao, ambayo inazidi kuwagharimu.
Baada ya miaka ya sera kali ya Covid, ufufuaji wa uchumi wa China unakabiliwa na mzozo wa gharama ya pango ya majengo, kupungua kwa bei ya bidhaa, kushuka kwa uwekezaji wa kigeni na kuongezeka kwa deni la serikali za mitaa.
Chanzo cha picha, Getty Images
“Huko China, wanawake ndio huwa na jukumu la kugharamia nyumba kila siku. Kuona wanawake wengi wanaweka akiba ni kiashiria kwamba ukosefu wa ajira unaenea - sio tu miongoni mwa vijana,''  kulingana na profesa wa sera za umma Lu Xi, kutoka Chuo Kikuu cha Taifa cha Singapore.
Kuongezeka kwa hamu ya watu binafsi kuweka akiba kutafanya iwe vigumu zaidi kwa China kusawazisha uchumi wake. Katika miongo kadhaa iliyopita, ukuaji ulichochewa na uwekezaji katika miundombinu na nyumba za bei ya chini.
Lakini kadiri uchumi wa China unavyokua, wataalamu wanasema kuna haja ya kuongeza matumizi ya ndani ili kuendeleza ukuaji.
Xiao Zhuo anahisi mwenye bahati kwamba anafanya kazi katika sekta ya nishati safi, sekta inayopanuka ambayo inaripotiwa kuchangia 40% katika ukuaji wa uchumi wa nchi mwaka jana.
Hata hivyo, anahisi analazimika ""kujiandaa kwa hatari"" kwani wengi wa watu katika familia na marafiki zake wanapoteza kazi - ikiwa ni pamoja na wale wanaofanya kazi katika huduma za umma kama vile hospitali na shule.
Mwezi Februari, Xiao Zhuo alijiunga na vikundi kadhaa vya kuweka pesa. Kila siku, wanachama wanapaswa kuweka bajeti na matumizi yao. Pia wanazuia kufanya manunuzi ya ghafla.
Xiao Zhuo pia amejifunza mbinu za kuweka pesa. Kwa mfano, alijifunza kuhusu programu ya simu – yenye kumfanya kila siku kuokoa kuanzia yuan 1 hadi 183. Baada ya mwaka mmoja, ataweza kuwa na akiba ya karibu yuan 34,000.
Msukumo wa kufanya manunuzi kwa Xiao Zhuo umepungua. Hapo awali, angeweka chochote alichopenda kwenye toroli kwenye duka kubwa. Lakini sasa, hutengeneza orodha ya mahitaji ya chakula tu aendapo dukani.
Mwezi mmoja baada ya kupata washirika wa kuhifadhi pesa, amepunguza matumizi yake kwa 40%. Ana matumaini ataokoa yuan 100,000 baada ya mwaka - ongezeko mara kumi kutoka hapo awali.
Wanawake wengine pia wanasema mbinu hiyo imewasaidia kuokoa pesa. Mwanachama mmoja anasema sasa anajipikia mwenyewe na amepunguza ununuzi usio wa lazima.
Mwingine anasema ameokoa zaidi kwa kujiweka bize kazini na atatafuta mambo mapya ya kumfurahisha ambavyo hayana gharama sana.
Chanzo cha picha, Handout
Baadhi ya wanawake wamechagua njia ya kitamaduni zaidi ya kuhifadhi pesa nyumbani. Sio kawaida kwani China ina karibu 70% ya watu wanaotumia malipo ya simu, kulingana na Statista.
""Ninahisi salama na kuridhika kuona rundo la noti zikizidi kuwa nene,"" anasema Bi Chen, mwenye umri wa miaka 32, ambaye anaendesha kampuni ya urembo katika jimbo la kati la Henan.
Kila mwezi, alitoa sehemu kubwa ya mapato yake kutoka benki na kuweka pesa kwenye sanduku. Ikifika Yuan 50,000, ataweka amana ya kudumu.
Sasa pia anatumia pesa taslimu kwa ununuzi. Ni usumbufu, anasema, lakini hii ni njia yake ya kupunguza matumizi.""
Huku kukiwa na kuzorota kwa uchumi, Bi Chen amepoteza idadi kubwa ya wateja na wateja wake wengi wa kawaida wamepunguza matumizi.
Bi Chen na mumewe ni watoto pekee, ikimaanisha wanapaswa kuwatunza wazazi wao wanne wazee. Anataka kuokoa angalau Yuan milioni moja kwa wanawe wawili.
Nchini China, wanaume wanatarajiwa kumiliki nyumba watakapofunga ndoa. Kwa hivyo ni kawaida kwa wazazi kununua mali kwa wana wao.
Kwa makadirio yake, familia yake inahitaji angalau yuan milioni tano kama akiba - lakini ana hofu hata hiyo haitatosha kwani sasa ni mjamzito tena.
""Hapo awali, sikuwa na mpango wowote wa kuweka akiba lakini nilikuwa na pesa. Lakini sasa kuwa na pesa mkononi kunanifanya nisiwe na wasiwasi.""
Imetafsiriwa na Rashid Abdallah na kuhaririwa na Yusuf Jumah"
Mambo matano kuhusu uchumi wa china - bbc news swahili,"Chanzo cha picha, EPA
Tangu China ilipoanza kufungua na kurekebisha uchumi wake mwaka 1978, ukuaji wa Pato la Taifa umekuwa wastani wa 9% kwa mwaka.
Wakati janga la Covid-19 liliposababisha uharibifu wa uchumi wa kimataifa, China ilirikodi ukuaji wa chini zaidi wa 2.2% mwaka 2020.
Ukuaji uliongezeka mwaka uliofuata kwa 8%, lakini mwaka 2022 ulishuka na kukuwa kwa 3%.
China ilitangaza mwezi Januari uchumi wake umekuwa kwa 5.2% mwaka 2023. Lakini ndani ya nchi, watu wana maoni tofauti; ukosefu wa ajira kwa vijana ulifikia rekodi ya juu zaidi ya 20% mwezi Juni mwaka jana na soko la hisa lilipungua chini zaidi kwa miaka mitano mapema mwaka huu.
Idadi ndogo ya Wachina waliokuwa na hasira walieleza kuhusu kudorora kwa uchumi wa nchi yao kwenye akaunti zao za Weibo.
Mtumiaji mmoja alikuwa akiomba usaidizi baada ya kukosa ajira kwa muda mrefu na kuwa na deni. Chapisho lingine lilikuwa kuhusu kupoteza pesa kwenye soko la hisa.
Lakini maoni mengi yalifutwa baadaye, kulingana na ripoti za vyombo vya habari vya Magharibi.
Lynn Song, mchumi katika benki ya Uholanzi ya ING, anasema ''China ni tofauti na nchi nyingi, haikuwa imetumia sera kali ili kuchochea ukuaji.""
Song anaeleza: “Sera ya uchumi ya China imepoa. Mfumuko wa bei haujawa tatizo nchini China, lakini uchumi unaimarika polepole mno.”
Wang Tao wa benki ya uwekezaji ya UBS anaeleza sababu nyingine juu ya ufufuaji dhaifu wa uchumi:
""Zaidi ya 60% ya utajiri wa China uko kwenye makazi na ardhi. Bei za nyumba zinaposhuka, watu hawatumii sana pesa, hasa watu wa tabaka la kati. Kwa mfano, matumizi ya vifaa vikubwa yamepungua sana,"" aliongeza.
Matatizo katika soko hilo yana athari kubwa kwani sekta hiyo inachangia theluthi moja ya uchumi.
Sekta hiyo imekuwa ikikabiliwa na mkwamo mkubwa wa kifedha tangu 2021, wakati China ilipoanzisha hatua za kupunguza kiwango cha kukopa kwa kampuni kubwa za majengo.
Kwa miaka mingi, sekta hii imechangisha fedha kwa ajili ya miradi mipya kwa kukopa kutoka benki, kutoa dhamana na kuuza nyumba mpya kwa wanunuzi.
Serikali za mitaa, ambazo zimekopa mabilioni ya fedha kwa ajili ya kujenga miundombinu na kutegemea mauzo ya ardhi kuleta mapato, pia zimekuwa kwenye matatizo yanayoongezeka.
Hata hivyo, kwa Tianchen Xu, mwanauchumi katika taasisi ya Economist Intelligence Unit, anasema, ""kwa hakika uchumi wa China hauko katika shida.""
China ilipokuwa nchi ya pili kwa uchumi mkubwa mwaka 2010, kwa ukubwa wa Pato la Taifa, ilitabiriwa itazidi uchumi wa Marekani, huku wengi wakiamini ni suala la muda tu kabla hilo kutokea.
Kabla ya kushuka, makadirio ya China kuipiku Marekani yalikuwa yatokee 2028, wengine wakiamini itakuwa ni 2032.
Lakini sasa China inabakiliwa na hali ya kutokuwa na uhakika juu ya uchumi wake. Je, bado inaweza kuipiku Marekani?
Chanzo cha picha, Reuters
""Ndiyo, lakini si kwa miaka ya hivi karibuni,"" Prof Li Cheng, mkurugenzi mwanzilishi wa kituo cha Contemporary China and the World (CCCW) katika Chuo Kikuu cha Hong Kong.
Xu anatoa jibu la moja kwa moja, anasema ni mwaka 2040.
Prof Li anaeleza kuwa Marekani inakabiliwa na hali ya sintofahamu, ikiwa ni pamoja na matokeo ya uchaguzi wake wa urais baadaye mwaka huu.
""Lakini habari mbaya kwa China ni jamii yake inayozeeka. Kwa kulinganisha, Marekani ina kiwango cha juu cha vijana kuliko China na Marekani ina idadi ya wahamiaji ambayo huongeza nguvu kazi.
Song anaamini mtazamo hasi unashusha uchumi - ukosefu wa imani hupunguza uwekezaji na matumizi, pia hupunguza faida kwa kampuni.
Wengine wanahofia kwamba Rais Xi Jinping wa China anaweza kuivamia Taiwan. China inaiona Taiwan inayojitawala kama jimbo lililojitenga ambalo hatimaye litakuwa chini ya udhibiti wa Beijing.
Prof Li anaseme “mtu yeyote anayetaka vita dhidi ya Taiwan, iwe watunga sera nchini China, Marekani au Taiwan, anapaswa kufikiri kwa makini, vita hivi vitakuwa tofauti na Ukraine"".
""Hii vinaweza kuwa vita vya kwanza vya akili bandia. Itakuwa vita vya teknolojia ya hali ya juu na silaha nzito nzito.
""Taiwan ni suala muhimu kwa China, lakini uongozi wa China pia unatambua kuwa vita ni suluhisho la mwisho kabisa - na kudorora kwa uchumi sio sababu ya kutosha ya kuingia vitani.""
Xu anaamini itaathiri dunia kwa njia tatu; bidhaa, utalii wa China na siasa za kijiografia.
""Kwanza, kwa kuwa China ni muagizaji mkuu wa bidhaa, kushuka kwake kunamaanisha upatikanaji wa bidhaa utakuwa mdogo hasa zile zinazotumika katika ujenzi.
""Pili, kupungua kwa watalii nchini China itakuwa hasara kwa maeneo ya utalii.
""Tatu, kushuka uchumi - haswa ikiwa kunaambatana na shida ya kifedha nyumbani - kutazuia ushawishi wa China katika siasa za jiografia kupitia misaada na ukopeshaji.""
Katika muongo uliopita, China ilianzisha uwekezaji na miradi ya miundombinu. Ilitia saini mikataba na nchi 152 na kuwekeza katika miradi zaidi ya 3,000.
Lakini wakosoaji wameeleza kuwa miradhi hiyo ilisababisha ""mitego ya madeni,"" na China ikawa mkopeshaji mkuu kwa nchi nyingi za kipato cha chini au cha kati.
Ripoti ya Benki ya Dunia mwaka 2022 ilisema China ndiyo nchi inayokopesha zaidi nchi za Maldives, Pakistan na Sri Lanka.
Ahadi ya hivi karibuni ya Xi Jinping ya uwekezaji, kama ilivyoripotiwa wakati wa vikao vya Bunge la Wananchi (NPC) mwezi Machi, imepunguzwa kwa kiasi kikubwa ikilinganishwa na hapo awali.
Inaeleza kuwa uwekezaji mkubwa wa nje hauwezi kudumu ikiwa kuna hali ya kuzorota kwa uchumi wa China.
Lakini Song anasisitiza hata kwa kudorora, ukubwa wa uchumi wa China bado utairuhusu kuwa mchangiaji mkubwa wa ukuaji wa kimataifa.
""China bado ina uwezo wa kuchangia 20% au zaidi ya ukuaji wa kimataifa katika miaka mitano ijayo.""
Song anaamini awamu inayofuata, baada ya mpito wake wa kiuchumi China itapanda na kuwa na ukuaji ubora, na kupanda ongezeko la thamani.
""Vikao vya watunga sera vilizingatia vipaumbele vya muda mrefu. Ni muhimu kwa China kushughulikia mzozo wa ardhi na nyumba. Pili, inapaswa kuelekeza nguvu kwenye mahitaji.
""China inapaswa pia kutoa nafasi zaidi kwa makampuni binafsi na ya kigeni, na kuwa na mageuzi ya fedha ambayo yanahakikisha uendelevu wa muda mrefu wa fedha za umma,"" anasema  Xu.
Song anaamini uongozi wa China utajikita kufikia lengo la ukuaji wa Pato la Taifa la 5% lililowekwa ndani ya mwaka 2024.
Imetafsiriwa na Jason Nyakundi na kuhaririwa an Ambia Hirsi"
Yajue masuala saba yaliyomsumbua mzee mwinyi - bbc news swahili,"Chanzo cha picha, Getty Images
Aliyekuwa Rais wa Tanzania Ali Hassha Mwinyi anazikwa leo, Jumamosi tarehe 2 mwezi Machi katika eneo la Mangapwani, Unguja-Zanzibar.
Katika kitabu chake: “Mzee Rukhsa, Safari ya Maisha Yangu” kilichozinduliwa mwaka 2020, kuna masuala ambayo aliyaeleza kwa msisitizo hususan akiwa rais kama  yanavyotanabaishwa hapa…
Mzee Mwinyi anazungumzia uteuzi wa Joseph Sinde Warioba kuwa Waziri Mkuu mwaka 1985 baada ya uchanguzi mkuu akiwa kijana wa miaka 45 na kwamba kuna madai ya kushinikizwa na Mwalimu Nyerere kumteua Warioba lakini anasema uamuzi huo aliufanya yeye mwenyewe kwani alimfahamu Warioba kwa uwezo wake.
Anaweka bayana kuwa alikuwa amteue tena Warioba mwaka 1990 kuendela kuwa Waziri Mkuu lakini mwenyewe aliomba kupumzika.
Kiongozi huyo anaelezea pia suala la wabunge 55 maarufu (G55) wa Tanzania Bara waliodai serikali ya Tanganyika ndani ya Muungano wakitaka muundo wa serikali tatu hoja ambayo chimbuko lake ni msimamo wa Zanzibar kutaka Rais wa Zanzibar aendelee kuwa Makamu wa rais wa muungano pamoja na uanachama wa Zanzibar katika Umoja wa nchi za Kiislamu (OIC).
Ameeleza, “jambo hili la muungano lilikuwa gumu sana na kuna wakati lilielekea kunizidi kimo”.
Anakiri kuwa aliona Muungano ulikuwa katika hatari ya kuvunjika kama si jitihada za Mwalimu Nyerere ambaye alifanya naye vikao mbalimbali ikiwemo kusafiri hadi Butiama na kushauriana yaye mara kadhaa kwa simu na ana kwa ana.
Anasema kuna wakati wapo viongozi ndani ya Chama cha Mapinduzi CCM na serikalini waliokuwa hawafurahishwi namna Rais na viongozi wengine walivyokuwa wakimtumia Mwalimu Nyerere kudhibiti mambo yaliyokwenda kombo na kutaka kumpelekea ujumbe Mwalimu kuwa ni mstaafu asiye na mamlaka serikalini na chamani.
Anasema kwa kufanya hivyo ilikuwa ni makosa makubwa sana na kwa baadhi makosa hayo yaliwagharimu.
Jambo jingine ni Dr. Salim Ahmed Salim kuteuliwa kuwa Naibu waziri Mkuu pia Waziri wa Ulinzi na Jeshi la Kujenga Taifa kwani alikuwa ni Waziri Mkuu awali akiteuliwa baada ya kifo cha Edward Moringe Sokoine Aprili mwaka 1984.
Sasa kwa sababu ya mahitaji ya kikatiba kuwa Waziri Mkuu na Mkamu wa kwanza wa Rais asingeweza kutoka Zanzibar kama alivyo Rais Mwinyi wakati huo, hivyo alilazimika kuunda nafasi isiyo ya kikatiba lakini ya kumpa Salim heshima anayostahili, baada ya kushauriana na Mwalimu Nyerere.
Mzee Mwinyi anakumbuka jinsi ambavyo hawezi kusahahu aibu iliyomkuta kwenye sherehe za kukabidhiwa barabara ya Mombo-Lushoto iliyokuwa imejengwa upya na serikali ya Ujerumani na aliyekuwa balozi wa Ujerumani nchini Tanzania Christel Steffler alimsuta waziwazi kwamba barabaraba ile ilikuwa imejengwa kwa mara ya pili na Ujerumani kwa sababu ya Tanzania kushindwa kuitunza hadi lami yote ikang’oka na kwamba hiyo ilikuwa mara ya mwisho kwa Ujerumani kufanya hivyo.
Mzee mwinyi anajikosoa kuwa akitazama nyuma anaona kuwa pengine haikuwa sahihi kwake kumteua Profesa Kighoma Malima kuwa Waziri wa fedha mwaka 1992 ikizingatiwa kuwa huko nyuma Malima alikuwa mpinzani mkubwa wa kuanzisha mageuzi ya kiuchumi na kwamba hiyo ilikuwa ni sababu ya itikadi na si elimu kwani Prof. Malima alikuwa msomi wa uchumi aliyebobea tena aliyesomeshwa katika vyuo maarufu vya  Dartmouth College, Yale na Princeton vya nchini Marekani.
Profesa Kighoma Malima alijuzulu uwaziri wa Fedha na baadaye kuteuliwa kuwa waziri wa viwanda na biashara pia akajiuzulu nafasi hiyo Juni 1995.
Mzee Mwinyi anasema Prof. Malima alikuwa anautafuta sana urais kumrithi Mwinyi lakini kwa bahati mbaya sana alijiegemeza kwenye uislamu kama karata yake kwenye mchezo wa siasa.
Mzee mwinyi anasema kati ya mambo ya kikanda yaliyomsumbua sana ni magomvi ya Rwanda na Burundi hususanI mauaji ya Kimbari ya Aprili hadi Julai 1994.
Anasema kwenye mazungumzo jijini Dar es Salaam Rais wa Rwanda Juvenal Habyarimana alisemwa mno kwamba anakwamisha makubaliano ya Arusha na akaahidi kwenda kuyatekeleza japo alikuwa na hofu ya kuuawa au serikali yake kupinduliwa akiwa nje ya nchi.
Ameeleza kuwa kabla ya kuwenda Dar es Salaam, Habyarimana alikuwa Jamhuri ya Kidemkrasi ya Congo ambako alidokezwa na Rais Mobutu Sseseseko kuwa aliarifiwa na serikai ya Ufaransa kuwa ulikuwepo mpango wa kumuua akitokea Dar es Salaam au kumpindua akiwa nje ya nchi na akamshauri asiende Dar es Salaam lakini alikwenda na baadaye kuuawa baada ya ndege yake kudunguliwa kabla ya kutua uwanja wa ndege Kigali akiwa Pamoja na Rais wa Burundi Cyprien Ntaryamira.
Ameweka bayana pia lawama alizowahi kutupiwa kuwa serikali yake ilibinafsisha viwanda na mashirika ambayo yalikuwa yanapata faida ukitolewa mfano wa kiwanda cha Bia Tanzania (TBL).
Mzee Mwinyi anasema ni kweli kiwanda hicho kilikuwa kinafanya kazi lakini chini sana ya uwezo wake na chini ya kiwango cha ubora wa bia unaotakiwa, kwani chupa moja iliweza kuwa na kileo cha asilimia 4 na nyingine ikawa  na asilimia saba.
Kama hiyo haitoshi, anasema haikuwa ajabu kukuta mzoga wa mende ndani ya chupa ya bia au kukuta bia inanuka mafuta ya taa.
Kali zaidi ni kuwa pale anaposema eneo la Kariakoo watu waliinunua bia ikiwa inapikwa kiwandani Ilala na inafika ikiwa ya moto lakini ilinywewa vivyo hivyo."
Ukraine: mambo matano yatakayoathiri vita 2024 - bbc news swahili,"Chanzo cha picha, AFP
Baada ya kutawala vichwa vya habari kimataifa kwa karibu miaka miwili, vita nchini Ukraine vitaendelea mwaka 2024. Lakini kuna uwezekano vitaendelea kwa namna tofauti.
Hapa kuna mambo matano ambayo yataathiri vita hivi 2024.
Uwezo wa Ukraine wa kupinga uvamizi wa Urusi mwanzoni mwa mwezi Februari 2022 uliwashangaza wengi, kwa sababu washirika wa kimataifa wa nchi hiyo walitoa silaha nyingi.
2024 hili linaweza kubadilika, kwani baadhi ya misaada imesitishwa.
Misaada ya Marekani kwa Ukraine inahitaji kupigiwa kura katika Bunge la Congress na huhusisha mijadala mikali kati ya Republican na Democrats. Msaada wa kijeshi wenye thamani ya dola za kimarekani bilioni 61 utapitiwa tena mwanzoni mwa Januari.
Katika Umoja wa Ulaya, msaada wa kifedha wenye thamani ya dola za kimarekani bilioni 55 pia umeingia katika mvutano kati ya mmoja wa wanachama wa EU, Hungary, na muungano huo.
Hungary inaegemea upande wa Urusi, tofauti na mataifa mengine ya EU, na inataka msaada kwa Ukraine usitishwe kabisa.
Kucheleweshwa kwa utoaji wa misaada kunapunguza kasi ya Ukraine ya kusambaza silaha kwa jeshi lake, na kusababisha wasiwasi mkubwa kwa Kyiv na Moscow inazidi kujiamini.
Katika mkutano wake wa mwisho wa mwaka na waandishi wa habari, Rais wa Urusi Vladimir Putin alisema jeshi la nchi yake linazidi kuimarika na kile alichokitaja kama silaha za bure kwa Kyiv kutoka nchi za Magharibi zinaelekea kuisha hivi karibuni.
Chanzo cha picha, AFP
Katika mazungumzo yake ya mwisho wa mwaka na vyombo vya habari, Rais Volodymyr Zelensky alikiri hali ni ngumu lakini akaeleza matumaini yake kwamba suala la msaada wa kijeshi litatatuliwa hivi karibuni na Ukraine itaweza kuongeza uzalishaji wake wa ndege zisizo na rubani, jambo ambalo limeonekana kuwa muhimu katika vita hivi.
Mwezi Novemba, EU iliripoti kwamba haitafikia lengo lake la kusambaza makombora milioni 155 kwa Ukraine ifikapo Machi 2024. Rais Zelensky alisema moja ya sababu za mashambulio ya Ukraine kutoanza mapema ni ukosefu wa silaha.
Katika mahojiano ya hivi karibuni na BBC, wanajeshi wa Ukraine walisema wanalazimika kupunguza matumizi ya makombora. Kuwa na silaha kidogo itamaanisha kuwa Ukraine italazimika kuondoka katika maeneo na ardhi zao. Hivi sasa Urusi inadhibiti karibu 17% ya eneo la Ukraine.
Ukraine inakadiria kuwa vita hivyo vimeugharimu uchumi wake dola bilioni 150. 2024 inapanga kutumia dola bilioni 43.2 kwa jeshi. Bajeti ya kijeshi ya Urusi inakadiriwa itapanda hadi dola bilioni 112.
Kuwa na askari wa kutosha itakuwa changamoto kwa pande zote mbili. Kabla ya Februari 2022, idadi ya watu wa Ukraine ilikuwa watu milioni 44.
Raia milioni sita wa Ukraine wanakadiriwa kukimbia nchini hiyo – ingawa wengi wanaaminika kurejea. Maelfu ya wengine wamelazimika kuyahama makazi yao ndani kutokana na uvamizi wa Urusi na mashambulizi ya mara kwa mara. Na Maelfu ya raia wengine wameuawa.
Kuleta na kufundisha vikosi vipya itakuwa changamoto. Chini ya sheria ya kijeshi, Ukraine imepiga marufuku wanaume wenye umri wa miaka 18 hadi 60 kuondoka nchini humo.
Hivi karibuni, Waziri wa Ulinzi wa Ukraine, Rustem Umerov alisema Kyiv itahitaji kuwaomba wanaume wa Ukraine wanaoishi nje kurudi kujiunga na jeshi.
Maelfu ya wanaume wa Ukraine walio katika umri wa kupigana wanaaminika kuishi nje ya nchi. Estonia tayari imesema itasaidia Kyiv katika kuandaa raia wa Ukraine wanaofaa kwa jeshi, ambao kwa sasa wanaishi Estonia.
Wakati Urusi ina jeshi kubwa zaidi na idadi kubwa ya watu karibu watu milioni 144. Nayo imepata hasara kubwa katika miaka miwili ya vita. Wanajeshi wake wengi waliopata mafunzo bora wameuawa. Pia askari wa miavuli na wahudumu wa jeshi la anga,  mafunzo yao ni ya gharama kubwa na huchukua miaka mingi.
Chanzo cha picha, Reuters
Takribani Warusi milioni moja wanakadiriwa kuondoka nchini humo kufuatia uvamizi wa Ukraine na tangazo la kutaka raia wajiunge na jeshi. Urusi vilevile iliamua kuajiri wafungwa na wahamiaji wasio na hati ili kujaza jeshi lake.
Hasara za kijeshi hazijafichuliwa kikamilifu na pande zote mbili lakini inakadiriwa kuwa maelfu ya wanajeshi wameuawa kwa upande wa Ukraine.
Kwa upande wa Urusi, BBC ilikusanya orodha ya wanajeshi waliothibitishwa kuuawa, hadi mwishoni mwa Disemba 2023 – idadi ilikuwa zaidi ya 40,000.
Ujasusi wa Marekani hivi karibuni ulifichua ripoti inayoeleza kwamba hasara ya Urusi, kwa waliouawa au kujeruhiwa, inafikia 315,000.
Kinachosumbua zaidi Kyiv ni kile kinachojulikana kama ""kuichoka Ukraine"" - kupungua huruma na kuungwa mkono kutoka kwa umma katika nchi washirika.
Chaguzi za hivi karibuni nchini Uholanzi na Slovakia tayari zimesababisha kupungua kwa uungwaji mkono. Slovakia imesimamisha msaada mkubwa kwa Ukraine, wakati Uholanzi huenda isitume ndege za F-16 zilizoahidiwa kwa muda mrefu.
Uchaguzi wa Novemba 2024 nchini Marekani; ikiwa Donald Trump atarejea Ikulu kunaweza kutokea mabadiliko makubwa ya sera kuelekea Ukraine na Urusi.
Kura za maoni nchini Marekani zinaonyesha idadi ya wanaoamini kuwa Washington inaisaidia Ukraine kupita kiasi imeongezeka kutoka 21% hadi 41%. EU, katika nchi nane kati ya 27, watu wengi wanapinga kutoa msaada kwa Ukraine.
Ukraine na Urusi zitaendelea kutafuta uungwaji mkono Kusini mwa Ulimwengu mwaka mpya ujao. Nchi nyingi za Mashariki ya Kati, Amerika ya Kusini na Afrika zina urafiki na Moscow, katika upinzani dhidi ya Marekani. Tangu kuanza kwa uvamizi, Urusi ilijaribu kuimarisha uhusiano wake, wakati Ukraine ilifanya kazi ya kutafuta uungwaji mkono.
Katika kipindi cha miezi 12 iliyopita, Waziri wa Mambo ya Nje wa Urusi, Sergei Lavrov alikwenda Afrika mara nne, akizuru nchi 14. Waziri wa Mambo ya Nje wa Ukraine, Dmytro Kuleba alitembelea nchi tisa katika ziara mbili barani Afrika katika muda huo huo.
Ukraine itajitahidi kukabiliana na ushawishi wa Urusi barani Afrika ambapo propaganda za Moscow katika baadhi ya nchi na kundi la mamluki la Wagner zimekuwa na manufaa katika kuimarisha ushawishi wa Urusi.
""Vita hivi vitaisha vipi?"" ndilo swali ambalo wanasiasa na wataalamu wengi wamekuwa wakijaribu kulijibu.
Ukraine inasema; ukombozi kamili kutokana na uvamizi wa Urusi na kurejea kwenye mipaka inayotambulika kimataifa ndiyo utakaomaliza mzozo huu.
Chanzo cha picha, Getty Images
Urusi inasema iko katika mzozo mkubwa na nchi za Magharibi na itapigana kwa muda mrefu iwezekanavyo.
Huenda 2024 ukawa sio mwisho wa vita hivi. Yumkini kutaendelea kuwepo - hasara zaidi, vifo vya kila siku na uharibifu nchini Ukraine. Na Urusi itazidi kutengwa na nchi za Magharibi na kuathirika zaidi kiuchumi.
Imetafsiriwa na Rashid Abdallah na kuhaririwa na Lizzy Masinga"
Hii ndio sababu nayapeleka majivu ya mwili wa mwanangu mwezini    - bbc news swahili,"Chanzo cha picha, Anand Family
Katika siku ya mwaka mpya, roketi italipuka kutoka Cape Canaveral kwa lengo la kuwapeleka watu zaidi ya 70, akiwemo Liam Anand mwenye umri wa miaka 16  kwa ajili ya mapumziko.
Mama yake Nadine aliiambia BBC ""nitakapoondoka kwenda nje na kutazama  juu  na kujua kwamba sehemu ya mwili wake iko kwenye Mwezi... litakuwa ni jambo la muujiza , la kihisia na la kutuliza.""[moyo]
Wakati Liam, ambaye ni mzaliwa wa Dieppe nchini Canada, alipofariki  katika ajali ya pikipiki mwaka 2018, familia yake ilitaka kufanya mazishi ambayo si ya kawaida  kwa ajili yake.
""Tulijua kuwa yatakuwa ni kitu ambacho kilimuwakilisha,"" Nadine alisema.
Liam, alikuwa ni kijana mwenye nguvu ambaye familia yake inasema kila wakati alionekana mtu mwenye harakati  , alikuwa na ndoto ya kushiriki katika safari ya kuelekea kwenye sayari ya  Marsatakapokuwa mtu mzima, au biashara inayohusiana na vimondo (asteroids).
Alikumbuka jinsi alivyokuwa akipenda masuala yanayohusiana na anga za mbali, na alianza kurambaza  mtandaoni na kwa bahati aliweza kuona huduma mpya ya safari za anga kwa ajili ya kumbukumbu za watu waliofariki.
Sasa sehemu ya majivu ya Liam itakuwa ndani ya chombo cha Peregrine - kinachokwenda mwezini wakati kitakapotua huko Januari.
Nadine anasema akupanga  mwanawe awe  sehemu ya safari  kumesaidia mchakato wa familia yake kpona kihisia, na mahali hapa pa kipekee pa kupumzika kutawapa njia ya kudumu ya kumkumbuka.
""Alitaka kuingia katika anga za juu. Kwa njia hii familia yake, marafiki zake, yeyote anayemkosa au anayetaka kumsherehekea, anaweza tu kuangalia juu ya Mwezi na kusema hi (Salamu).
""Ni kama vile tunamheshimu.""
Chanzo cha picha, Celestis
Kwa  Charles Chafer Mkurugenzi Mtendaji wa kampuni inayotoa huduma, upande wa binadamu wa biashara ni muhimu kama sayansi ya roketi.
""Nilipoanzisha kampuni, nilidhani tutakuwa kampuni ya anga,"" alisema. ""Lakini nilijifunza mapema sana kwamba sisi ni kampuni ya ushauri wa huzuni.""
Baada ya kutazama  ujumbe wa Mwezini wa Apollo alipokuwa mwanafunzi wa shule, alianza kazi katika sekta ya anga za juu, ikiwa ni pamoja na kusaidia kufyatua  roketi ya kwanza ya kibiashara inayofadhiliwa na watu binafsi.
Mwaka 1995, alianzisha  kampuni ya Celestis ambayo hapo awali ilianza kupelekea sampuli za majivu vinasaba au DNA za watu katika mwezi.  Katika ujumbe wa mwezi kampuni hiyo imenunua nafasi kwenye chombo cha Peregrine,ambacho  lengo lake kuu ni kufanya majaribio ya kisayansi kwenye Mwezi.
Bwana Chafer anasema, huduma hiyo mpya,  inagharimu sawa na  ""kiasi cha mazishi ya kawaida ya Marekani"" kwa karibu dola 13,000.
""Gharama za roketi za hiyo ni ndogo ni ya kushangaza ,"" aliongeza. ""Ni biashara yenye mwelekeo wa huduma.""
Upendo wake wa sayansi ulimleta katika sekta hiyo, lakini sasa anafurahia kusaidia familia kukabiliana na majonzi, na anaona ni jambo la kufurahisha sana kwamba huduma hiyo inaweza kuleta furaha kwa watu ambao ni wagonjwa.
Anasema kila mara anaguswa na watu wanaosema: ""Baba hakutabasamu sana katika siku zake za mwisho, lakini tulipomwambia kile tutakachomfanyia, alitabasamu maisha yake yote.""
""Hakuna kazi nyingi ambapo unaweza kupata hisia hizo.""
Chanzo cha picha, Clive Family
Alan Clive, ambaye alipoteza uwezo wake wa kuona akiwa na umri wa miaka 20, alikuwa shabiki wa hadithi za sayansi ya muda mrefu.
Michael Clive anakumbuka wakati alipomwambia baba yake, Alan, ambaye alikuwa mgonjwa sana na saratani, kwamba alipanga kutuma majivu ya mwili wake kwenye Mwezi.
""Licha ya dawa zote, tuliweza kumfikia,"" alisema.
""Nilipomwambia baba yangu kwamba tutatuma majivu yake kwenye Mwezi, alitabasamu na kusema: 'Naam, hilo ni jambo zuri.'""
Kusoma hadithi za sayansi kama mvulana katika miaka ya 1950 kulimpa Alan upendo wa muda mrefu wa hadithi za sayansi na Michael anakumbuka familia ikitazama Star Trek na  yeye na dada yake wakielezea  matukio kwenye skrini kwa Alan, ambaye alikuwa hana uwezo wa kuona.
Baba yake pia alihusika katika vikundi vya elimu ya anga, ikiwa ni pamoja na Planetary Society na Kituo cha Challenger, na kupitia Clive na Alan walikutana na Eugene Shoemaker.
Kwa sasa, mwanaanga maarufu na mwanajiolojia, ambaye alikufa mwaka 1997, ndiye mtu pekee ambaye majivu ya mwili wake yalipelekwa kwenye Mwezi.
Baadhi ya mabaki yake yalikuwa yakifanyiwa  uchunguzi  na kituo cha safari za anga za mbali cha Nasa.
Michael anafurahi kwamba majivu ya baba yake yanapaswa kufika kmahali tulivu zaidi kwa kutua kwenye  uso wa mwezi, usio na hali ya hewa inamaanisha wanaweza kulala huko bila kusumbuliwa.
Chanzo cha picha, Astrobotic
""Katika miaka 1,000, majivu haya yataendelea kuwepo huko , na katika miaka 10,000 labda badoyatakuwa huko, na labda hata katika miaka 100,000.
""Hakunavitu vingi ambavyo vinaweza kudumu muda kama huo duniani.""
Hata ana matumaini kwamba wakati watoto wake wadogo wamekua, siku moja wanaweza kusafiri kwenda mwezini kumtembelea babu yao, ikiwa teknolojia mpya itafanya safari ya anga kuwa ya kawaida zaidi.
Katika siku za usoni, Nadine anatarajia kutazama uzinduzi wa chombo cha Peregrine na mumewe Sanjiv na ndugu zake wanne wa Liam.
""Kama Liam angeweza kuona kile tunachofanya kwa ajili yake, angekuwa na furaha,"" alisema. ""Angekuwa na furaha kwa sababu anapenda umakini kidogo, lakini sio sana.""
""Safari hii ya majibu itakuwa ni sehemu ya mchakato wetu wa uponyaji na huzuni yetu,"" aliongeza.
""Itakuwa ni wakati wa furaha. Najua kutakuwa na machozi kwa uhakika, lakini yatakuwa machozi ya furaha.""
Imetafsiriwa na Dinah Gahamanyi"
Lifahamu kundi la hezbollah la lebanon - bbc news swahili,"Chanzo cha picha, EPA
Hezbollah ni chama cha kisiasa cha Washia na wanamgambo wanaoungwa mkono na Iran nchini Lebanon, ambacho kimeongozwa na Hassan Nasrallah tangu 1992. Jina lenyewe linamaanisha Chama cha Mungu.
Hezbollah iliibuka na usaidizi wa kifedha na kijeshi kutoka Iran wakati wa utawala wa Israel wa Lebanon katika miaka ya mwanzoni mwa 1980, na kama kikosi cha kuwatetea Shia wa Lebanon waliokuwa bila sauti  upande wa kusini, ingawa mizizi yake ya kiitikadi inaanzia kwenye uamsho wa Uislamu wa Shia nchini Lebanon katika miaka ya 1960 na miaka ya 1970.
Baada ya Israel kujiondoa mwaka 2000, Hezbollah ilipinga shinikizo la kupokonywa silaha na kuendelea kuimarisha tawi lake la kijeshi, Islamic Resistance.
Kundi hilo pia polepole likawa wakala mkuu wa mamlaka katika mfumo wa kisiasa wa Lebanon - kupitia chama chake cha Loyalty to the  Resistance Bloc - na kimepata nguvu ya kura ya turufu katika baraza la mawaziri.
Hezbollah imekuwa ikishutumiwa kwa miaka mingi kwa kutekeleza mfululizo wa mashambulizi ya mabomu na njama, hasa dhidi ya malengo ya Israel na Marekani. Imetajwa  kuwa shirika la ""kigaidi"" na mataifa ya Magharibi, Israel, nchi za Ghuba za Kiarabu na Jumuiya ya Kiarabu (AL).
Mshirika mkubwa wa Rais wa Syria Bashar al-Assad, Hezbollah ilituma maelfu ya wapiganaji kumpigania Bw Assad wakati wa vita vya wenyewe kwa wenyewe vya Syria vilivyoanza mwaka 2011 huku mzozo huo ukizidi, na hivyo kudhihirisha wazi kusaidia vikosi vinavyoiunga mkono serikali kurejesha maeneo waliyopoteza kwa waasi waasi hasa kwenye mpaka wa milima ya Lebanoni.
Israel mara nyingi hushambulia maeneo yanayolengwa nchini Syria yanayohusishwa na Iran na wanamgambo wa Hezbollah, lakini mara chache haikubali.
Kujihusisha kwa Hezbollah nchini Syria, kumezidisha mivutano ya kimadhehebu nchini Lebanon.
Uungaji mkono wake kwa rais wa Syria wa Shia Alawite na uhusiano mkubwa na Iran pia ulishuhudia kuongezeka kwa uhasama kutoka mataifa ya Ghuba ya Kiarabu, yakiongozwa na mpinzani mkuu wa Iran katika eneo hilo, Saudi Arabia.
Kufuatia shambulio la kushtukiza la kundi la wapiganaji wa Palestina Hamas dhidi ya Israel tarehe 7 Oktoba 2023, ambalo liliua takriban watu 1,400, Hezbollah na Israel zimerushiana risasi katika mpaka. Huku Israel ikianzisha mashambulizi ya anga ya kulipiza kisasi huko Gaza na kuua maelfu ya watu, kundi hilo lilisema liko tayari kabisa kuchangia katika mapigano dhidi ya Israel.
Jeshi la Hezbollah, usalama, na nguvu ya kisiasa pamoja na huduma za kijamii inazotoa zimeanzisha sifa yake kama dola ndani ya serikali, na kuonekana kushindana na taasisi za serikali na kupata ukosoaji mkubwa kutoka kwa wapinzani wake. Kwa namna fulani, uwezo wake sasa unazidi ule wa jeshi la Lebanon, na nguvu yake kubwa ya kijeshi ilitumika dhidi ya Israeli katika vita vya 2006.
Baadhi ya Walebanon wanaichukulia Hezbollah kuwa tishio kwa uthabiti wa nchi hiyo, lakini ni maarufu sana ndani ya jumuiya ya Shia.
Asili sahihi ya Hezbollah ni vigumu kubainisha, lakini vitangulizi vyake viliibuka kufuatia uvamizi wa Israel kusini mwa Lebanon kujibu mashambulizi ya wanamgambo wa Kipalestina mwaka 1982, wakati viongozi wa Shia wanaopendelea jibu la wanamgambo walijitenga na vuguvugu kuu la Amal.
Shirika jipya, la Islamic  Amal, lilipata usaidizi mkubwa wa kijeshi na wa kimantiki kutoka kwa Walinzi wa Mapinduzi ya Iran ,Revolutionary Guards wenye makao yake katika Bonde la Bekaa, na likaibuka kuwa mashuhuri na madhubuti zaidi kati ya wanamgambo wa Shia ambao baadaye waliunda Hezbollah.
Chanzo cha picha, Reuters
Makundi hayo yalianzisha mashambulizi dhidi ya jeshi la Israel na mshirika wake, Jeshi la Lebanon Kusini (SLA), pamoja na mataifa ya kigeni nchini Lebanon. Wanaaminika kuwa walihusika na mashambulizi ya ubalozi wa Marekani na kambi ya Wanamaji ya Marekani mwaka 1983, ambayo kwa pamoja yalisababisha vifo vya Wamarekani 258 na wanajeshi 58 wa Ufaransa, na kusababisha vikosi vya kulinda amani vya Magharibi kuondoka.
Mnamo 1985, Hezbollah ilitangaza rasmi kuanzishwa kwake kwa kuchapisha ""barua ya wazi"" ambayo ilibainisha Marekani na Umoja wa Kisovieti kama maadui wakuu wa Uislamu na kutaka ""kuangamizwa"" kwa Israel, ambayo ilisema ilikuwa inazikalia kwa mabavu ardhi za Waislamu.
Pia ilitoa wito wa ""kupitishwa kwa mfumo wa Kiislamu kwa msingi wa uteuzi huru na wa moja kwa moja wa watu, na sio msingi wa kulazimisha kwa nguvu"".
Makubaliano ya Taif ya mwaka 1989 ambayo yalimaliza vita vya wenyewe kwa wenyewe vya Lebanon na kutoa wito wa kupokonywa silaha wanamgambo uliifanya Hezbollah kubadili jina la tawi lake la kijeshi kama kikosi cha ""Islamic Resistance"" kilichojitolea kukomesha ukaliaji wa Israel, na kuiruhusu kutunza silaha zake.
Baada ya jeshi la Syria kuweka amani Lebanon mwaka 1990, Hezbollah iliendelea na vita vyake vya msituni kusini mwa Lebanon, lakini pia ilianza kutekeleza jukumu kubwa katika siasa za Lebanon. Mnamo 1992, ilishiriki kwa mafanikio katika uchaguzi wa kitaifa kwa mara ya kwanza.
Wakati majeshi ya Israeli hatimaye yalipoondoka mwaka 2000, Hezbollah ilipewa sifa ya kuwasukuma nje. Kundi hilo lilipinga shinikizo la kupokonywa silaha na lilidumisha uwepo wake wa kijeshi upande wa kusini, likidai kama halali wa kuendelea kuwepo kwa Israel katika Mashamba ya Shebaa na maeneo mengine yenye mzozo.
Mnamo 2006, wanamgambo wa Hezbollah walianzisha shambulio la kuvuka mpaka ambapo wanajeshi wanane wa Israeli waliuawa na wengine wawili kutekwa nyara, na kusababisha jibu kubwa la Israeli.
Ndege za kivita za Israel zilishambulia ngome za Hezbollah Kusini na katika vitongoji vya kusini mwa Beirut, huku Hezbollah ikirusha takriban roketi 4,000 dhidi ya Israel. Zaidi ya Walebanon 1,125, wengi wao wakiwa raia, walikufa wakati wa mzozo huo wa siku 34, pamoja na wanajeshi 119 wa Israeli na raia 45.
Hezbollah ilinusurika vita na ikaibuka kuwa na ujasiri. Ingawa tangu wakati huo imepandisha hadhi na kupanua safu yake ya silaha na kuajiri wapiganaji wapya wengi, kumekuwa hakuna milipuko mikubwa kwenye eneo la mpaka, ambalo sasa linasimamiwa na walinda amani wa Umoja wa Mataifa na jeshi la Lebanon.
Chanzo cha picha, Reuters
Mwaka 2008, wakati serikali ya Lebanon inayoungwa mkono na nchi za Magharibi ilipoamua kuzima mtandao wa mawasiliano wa kibinafsi wa Hezbollah na kumuondoa mkuu wa usalama wa uwanja wa ndege wa Beirut juu ya uhusiano na kundi hilo, Hezbollah ilijibu kwa kutwaa sehemu kubwa ya mji mkuu na kupambana na makundi hasimu ya Sunni.
Ili kumaliza mapigano ya kimadhehebu yaliyosababisha vifo vya watu 81 na kuifikisha Lebanon kwenye ukingo wa vita vipya vya wenyewe kwa wenyewe, serikali ilirudi nyuma na makubaliano ya kugawana madaraka yaliipa Hezbollah na washirika wake uwezo wa kupinga uamuzi wowote wa baraza la mawaziri.
Katika uchaguzi wa 2009, ilishinda viti 10 bungeni na kubakia katika serikali ya umoja.
Chanzo cha picha, Reuters
Baadaye mwaka huo huo, Katibu Mkuu wa Hizbullah Sheikh Hassan Nasrallah alitoa ilani mpya ya kisiasa ambayo ilitaka kuangazia ""maono ya kisiasa"" ya kundi hilo.
Ilitupilia mbali marejeleo ya jamhuri ya Kiislamu iliyopatikana katika ilani ya 1985, lakini ikadumisha msimamo mkali dhidi ya Israel na Marekani na kusema Hezbollah ilihitaji kusalia na  silaha zake.
Mnamo mwaka wa 2011, kundi hilo na washirika wake walilazimisha kusambaratika kwa serikali ya umoja wa kitaifa inayoongozwa na Saad Hariri, Msunni anayeungwa mkono na Saudi Arabia, huku Hizbullah ikionya kwamba haitasimama kwa vile wanachama wake wanne walituhumiwa kuhusika na mauaji ya 2005 ya Baba yake ,Hariri Rafik.
Mnamo Desemba 2020, mwanachama wa Hezbollah Salim Ayyash alihukumiwa kifungo cha maisha bila kuwepo mahakamani na Mahakama Maalum ya Lebanon inayoungwa mkono na Umoja wa Mataifa kwa kuhusika na mauaji hayo.
Hezbollah na washirika wake wameendelea kuwa sehemu ya serikali zinazofuata, ambapo wana ushawishi mkubwa."
Kulipia samaki kutumia ngono:'niliuza mwili wangu kwa wavuvi kupata samaki' - bbc news swahili,"Kaunti ya Kisumu, Magharibi mwa Kenya, inajivunia juhudi zake za kubadilisha , tabia iliyokithiri miaka ya hapo awali iliyohusisha baadhi ya wanawake wanaofanya biashara ya kuuza Samaki kuuza miili yao kwa  wavuvi ili kupata samaki wa kuuza badala ya kutumia pesa kama malipo ya kawaida .
Elizabeth Atieno, ambaye alishiriki tabia hii inayofahamika kama ‘jaboya’ anasimullia mabadiliko makubwa ambayo yamefanyika baada ya wanawake wafanyabiashara wa samaki katika ufuo wa ziwa Victoria nchini Kenya kupata uhamasisho na kupunguza kutegemea wanaume kupata samaki ili kuendelea na biashara ."
"Je, mvutano nchini mali unaweza kuudhoofisha vipi umoja wa mataifa barani afrika? - bbc news swahili","Chanzo cha picha, Getty Images
Na Yūsuf Akínpẹ̀lú
BBC,Afrika Magharibi
Wakati viongozi wa Afrika wanakutana huko St Petersburg kwa mkutano wao na Urusi, kuongezeka kwa mvutano katika moja ya mataifa masikini zaidi duniani kutakuwa msingi wa ajenda.
Uhusiano mbaya wa Mali na mkoloni wa zamani Ufaransa na washirika wengine wa Magharibi pamoja na ushawishi unaoongezeka wa kampuni ya kijeshi ya binafsi ya Urusi Wagner, umesababisha vikwazo vya Marekani na kuanguka kwa ujumbe wa Umoja wa Mataifa.
Pia ilichochea ukuaji wa vuguvugu la kiraia la Yerewolo, ambalo limekuwa likipeleka ujumbe wa Urusi katika mitaa ya Mali, ikiwa ni pamoja na kuhamasisha uwepo wa mamluki wa Wagner ambao wamekuwa wakifanya kazi nchini humo tangu mwishoni mwa 2021.
Mali imekuwa ikipambana na uasi wa jihadi tangu mwaka 2012 ulioafikiwa na mapinduzi mawili ya kijeshi tangu Agosti 2020, licha ya kuungwa mkono na Ufaransa na Umoja wa Mataifa.
Wiki hii Marekani ilitangaza vikwazo dhidi ya maafisa watatu wakuu wa Mali wanaosemekana kuratibu kuenea kwa Wagner. Hao ni waziri wa ulinzi wa Mali, mkuu wa jeshi la anga na naibu mkuu wa majeshi.
Uingereza pia imewawekea vikwazo watu 13 wenye uhusiano na Wagner nchini Mali, pamoja na Jamhuri ya Afrika ya Kati na Sudan.
Kikosi cha wanajeshi 13,000 wa Umoja wa Mataifa nchini Mali (Minusma) kiliondoka baada ya miaka 10 ya juhudi zisizofanikiwa za kuleta utulivu katika taifa la Sahel ambalo limekuwa kitovu cha machafuko ya wanajihadi na machafuko ya kisiasa.
Tangu wanajeshi wa Ufaransa waondoke nchini Mali mwezi uliopita wa Agosti na hitaji la baadaye la kuondolewa kwa Minusma, serikali ya Mali, ambayo ilichukua mamlaka mnamo Mei 2021, imezidi kuigeukia Wagner.
Wagner inafikiriwa kuwa sasa na wanajeshi 1,000 katika taifa hilo la Sahel.
Chanzo cha picha, Getty Images
Yerewolo ina maana ya ""kujitosheleza"" katika lingua franka ya Mali, Bambara. Iliundwa mnamo 2019 na mwanaharakati, Adama Ben Diarra, anayejulikana pia kama ""Ben the Brain"", mjumbe wa Baraza la Kitaifa la Mpito la Mali (CNT).
Ni kikundi chenye itikadi kali cha Kiafrika nchini Mali, kauli mbiu yake, ""debout sur les remparts"" , ni mstari kutoka kwenye wimbo wa taifa wa Mali, ambao unajulikana kuwa karibu na jeshi la junta linalotawala.
Imezidi kukubali kutumia hotuba za kujitawala na matamshi yanayoiunga mkono Urusi kutoa wito wa kufukuzwa kwa vikosi vya Ufaransa na Umoja wa Mataifa vilivyopo nchini Mali.
Maandamano makali ya kundi hilo yalichochea uhasama wa umma na kisiasa ambao ulisababisha kuondoka kwa wanajeshi wa Ufaransa wa Operesheni Barkhane ambao walikuwa wakisaidia mataifa matano ya Sahel yanayokabiliana na mashambulizi ya Islamic State na al-Qaeda kutoka Mali mwaka jana.
Mhusika mkuu wa Yerewolo, Adama Diarra, amekuwa kwenye usukani wa kundi hilo la kuunga mkono Urusi na Ufaransa.
Akiwa amezaliwa katika mji wa Kati, ulioko kilomita kumi na tano kaskazini mwa Bamako, Bw. Diarra alikuwa mratibu katika shule ya upili na alianza harakati zake kama mwanaharakati wa vyama vya wafanyakazi katika mji alikozaliwa kabla ya kupata shahada ya kwanza katika sayansi ya siasa na sheria.
Anajiona kuwa mfuasi wa rais wa kwanza wa Mali Modibo Keïta ambaye alipigania uhuru kutoka kwa Ufaransa katika miaka ya 60, Bw Diarra anajitambulisha kama mwanamapinduzi ambaye amekuja kuwakomboa watu wa Mali kutoka kwenye ushawishi wa kigeni.
Alikuwa mmoja wa maofisa watano wa serikali ya mpito walioidhinishwa na Umoja wa Ulaya mwaka jana kutokana na shutuma kwamba alisaidia kumpindua rais wa zamani wa Mali Ibrahim Boubacar Keita mwaka wa 2020. Alieleza kuwa vikwazo hivyo ni heshima.
Bw Diarra anaaminika kusajiliwa na kiongozi wa Wagner Yevgeny Prigozhin, na ameitaja Wagner kama ""suluhisho"" la mzozo nchini Mali.
Ni kawaida kuona kumbukumbu za Wagner na Kirusi zikioneshwa wakati wa mikutano ya kampeni ya Yerewolo, kama vile uchomaji wa alama za UN na Magharibi, hasa Kifaransa.
Baada ya mkutano wa kilele wa Urusi na Afrika ambao ulifanyika mnamo Oktoba 2019 huko Sochi, Yerewolo iliripotiwa kupokea pesa kusaidia ushawishi wa Urusi nchini Mali, kulingana na jarida la Afrika la Jeune Afrique lenye makao yake makuu nchini Ufaransa.
Inaaminika kuwa Bw Diarra aliwahi kuwasilisha ombi la kutia saini milioni 9 kwa ubalozi wa Urusi nchini Mali, akitaka ushirikiano wa kijeshi kati ya nchi yake na Urusi uimarishwe.
""Nimekuwa nikisema hivi kwa miaka: Msukumo wangu, dira yangu ilikuwa uhusiano ambao rais wetu wa kwanza alikuwa nao na Umoja wa Kisovieti,"" Bw Diarra alisema mara moja katika mojawapo ya video zake.
Chanzo cha picha, Getty Images
Kama ilivyo nchini Mali, Umoja wa Mataifa unakabiliwa na kudorora kwa msimamo wa kisiasa na usalama katika maeneo mengine ya Afrika.
Ujumbe wa Umoja wa Mataifa nchini Jamhuri ya Afrika ya Kati umekabiliwa na mashambulizi ya vyombo vya habari na ujumbe wa Umoja wa Mataifa nchini Sudan na DR Congo pia unakabiliwa na uhasama wa umma.
Nchini Burkina Faso Adama Diarra ameonekana kuunga mkono hatua za utawala wa kijeshi wa nchi hiyo kukata uhusiano na Ufaransa na kuikumbatia Wagner.
Uamuzi wa Mali wa kutaka kuondolewa kwa ujumbe wa Umoja wa Mataifa unasisitiza nguvu ya vuguvugu la mashirika ya kiraia na ushawishi wake juu ya masuala ya kisiasa na usalama ya nchi hiyo, ambayo yameiwezesha Urusi kupata nafasi."
Pardon modest: mtengeneza gitaa wa kipekee tanzania - bbc news swahili,"Mjasiriamali mmoja nchini Tanzania, Pardon Modest amejizolea umaarufu mkubwa kutokana na kipaji alichonacho cha kuunda magitaa ya umeme kwa kutumia malighafi zinazopatikana nchini humo ikiwemo mbao, nyaya na vipuri mbalimbali.
Sambamba ameweza kutengeneza fursa kwa vijana kwa kuwafundisha stadi hiyo lakini pia jinsi ya kuvitumia.
Mwandishi wa BBC, Alfred Lasteck alimtembelea mtaalamu huyo."
Simulizi ya binti wa miaka 19 mkimbizi kutoka congo alivyotekwa na kundi la maimai  - bbc news swahili,"Ikiwa ni siku chache tu tangu siku ya wakimbizi Duniani kuadhimishwa, BBC inaangazia simulizi ya Noella Jeanne, msichana wa umri wa miaka 19 kutoka Jamhuri ya Kidemokrasia ya Congo ambaye sasa anaishi nchini Kenya. Alitekwa na kundi la Maimai na kupewa ujauzito akiwa na miaka 13 tu.
Akiwa na miaka 13 Kijiji cha Noella kilivamiwa na kundi la waasi, katika harakati za kukimbia akaanguka mikononi kwa waasi hao na kupelekwa katika makazi ya kundi hili eneo la msituni.
Baaada ya kuchukuliwa na kundi hilo, kiongozi wake akaamua kuwa Noella atakua kama mke wake.
‘’Mkubwa wao akawaambia mimi nitakua bibi yake, na mimi nilikua mtoto mdogo. Baada ya mizei mitatu nikapata mimba, wakanipeleka katika hospitali yao, nikahudumiwa nikajifungua salama’’ Anasimulia Noella.
Noella alijifungua salama, anasema kuwa baada ya mtoto wake kufikisha miezi miwili ulinzi ukapungua, kundi hilo la Mai mai likaona kuwa sasa amekuwa miongoni mwa jumuiya yao.
Ndio akaanza harakati yake ya kujinasua katika kundi hilo yeye na mtoto wake mchanga.
Baada ya Noella kuona kuwa ulinzi wake umepungua siku moja akafanya maandalizi ya kutoroka.
‘’Mtoto alipofikisha miezi miwili wakasema huyu amezoa hakuna haja tena ya kumlinda, nikaanza kutayarisha vitu nitakavyotoroka navyo, nikachukua maziwa, nguo ya kumfunika mtoto na sukari, ilikua asubuhi walivyoondoka tu na mimi nikaanza kuondoka.
Noella anasimulia kuwa usiku ulipoingia akiwa na mtoto wake alitafuta sehemu ambayo haiku na miti mingi ili kuepuka Wanyama wakali, wakalal hapo na mtoto wake hadi asubuhi.
Alilala kwa siku mbili katika msitu kisha kukutana na watu wazuri waliomsaidia hadi kufika mpaka wa Kenya.
Noella kwa sasa anaishi nchini Kenya na anapatiwa usaidizi na kundi la RefuSHE e linaloshughulikia wanawake na wasichana wakimbizi
Kwa mujibu wa mkuu wa programu wa shirika la RefuSHE  Rose Kanana, anasema kuwa shirika huwapokea wakimbizi hao kisha kuwaelekeza katika huduma mbalimbali.
Kama kutengeneza nguo ambazo huuzwa maeneo mbalimbali Duniani.
Anajishughulisha na kushona na kuandaa mitindo ya nguo nchini Kenya, Noella ana ndoto ya kuwa mwanamitindo mkubwa na kujulikana maeneo mbalimbali Duniani.
Vikundi vya sasa vya Mai-Mai vina mizizi yao ya moja kwa moja kati ya vikundi vilivyojihami vilivyotokea mapema miaka ya 1990. Kipindi hiki kiliadhimishwa na mchakato changa wa demokrasia ambao ulianzisha ghiliba za kisiasa za migogoro ya ardhi, mamlaka za mitaa na upatikanaji wa rasilimali mashariki mwa nchi wakati huo ikijulikana kama Zaire. Mingi ya migogoro hii ilikua nje ya kipindi cha ukoloni, wakati wakoloni waliyapa makundi fulani milki za kimila lakini wakawatenga wengine, na kuandaa uhamiaji mkubwa wa Wanyarwanda kwenda Kongo kufanya kazi kwenye mashamba na migodini.
Baada ya muda Vikundi vya Mai-Mai vilizidi kutenganishwa na jamii walizotoka na kuanza kufuata ajenda zao. Makundi kadhaa yalishirikiana na vuguvugu kubwa la kisiasa-kijeshi, ambalo wakati mwingine pia lilitoa mafunzo ya kijeshi. Wengi walinaswa katika ushindani wa upatikanaji wa maliasili, kama vile dhahabu na mbao.
Katika majimbo ya Kivu pekee kwa sasa kuna zaidi ya vikundi 130 vilivyo na silaha. Mengi ya makundi haya yanajiita ""Mai-Mai""-neno mwavuli kwa makundi yenye silaha yanayodai kujihusisha na ""kujilinda"" dhidi ya ""wageni"".
Kulingana na ripoti ya Umoja wa Mataifa ya mwaka 2001, wapinajai wa Mai-Mai 20,000 hadi 30,000 walikuwa katika majimbo mawili ya Kivu.
Kiongozi mwingine wa Mai-Mai, Kanali Mayele, alikamatwa na vikosi vya Umoja wa Mataifa mnamo Oktoba 2010, akidaiwa kuwa kiongozi wa matukio ya ubakaji mkubwa katika eneo la Walikale katika jimbo la Kivu Kaskazini.
Katika kipindi chote cha mzozo wa kivita, Mai-Mai walikuwa miongoni mwa wapiganaji waliohusika na ukiukwaji mkubwa wa haki za binadamu ikiwa ni pamoja na mauaji haramu, ubakaji na utesaji na matumizi ya askari watoto.
Wasichana katika Mai-Mai mara nyingi hutekwa nyara, kubakwa na kutumiwa kwa madhumuni ya ngono. Ubakaji wa wanawake na watoto wa kiraia uliofanywa na Mai-Mai wakati na baada ya mapigano ya kivita pia umethibitishwa vyema na Umoja wa Mataifa na mashirika ya haki za binadamu."
"‘ndugu na marafiki zangu waliniona kichaa kwa kufanya kazi ya kufagia’ - lufutu, mwanafunzi wa phd - bbc news swahili","Ujasiriamali na kujiajiri kumegeuka fursa kwa kijana @piuslufutu ambaye alianza taratibu kujishughulisha na kufagia sehemu mbali mbali katika chuo cha St. Augustine University (SAUT) ikiwa ni sehemu ya kujipatia kipato na ada ya masomo yake ya shahada ya uzamivu (PhD) anayoichukulia hapo hapo chuoni.
Lakini licha ya kuwa msomi wa PhD kijana huyu hajaacha kazi yake ya kufagia.
Mwandishi wa BBC @frankmavura amekutana na kijana huyu katika chuoni hapo na kuandalia taarifa hii."
Waridi wa bbc : 'niliahidiwa nikifika india nitapewa ajira lakini mambo yakabadilika' - bbc news swahili,"Chanzo cha picha, Susan
Simulizi yake Susan Micheal kwa jina la utani ‘Pretty Kind’
Kutoka nchini Tanzania utadhani ni kutoka tamthilia au sinema ila ndio hali halisi ya maisha yake ya hapo awali .
Kati ya mwaka wa 2014 hadi mwaka wa 2017 alisafiri  nchini India. Akilini mwake alifahamu kuwa anasafiri kwa ajili ya kupata ajira ambayo ingemlipa pesa nyingi.
Swahiba wake mmoja ambaye walifahamiana kutoka Mwanza Tanzania  alimshawishi kwamba badala ya kuteseka na kuhangaika mno kutafuta ajira nchini mwao Tanzania ingekuwa rahisi asafiri  India kwa ajira yenye mapato makubwa kila ya kila wiki .
''Tangu utotoni mwangu nilikuwa na ndoto ya kuwa msanii muigizaji , nilifanya juhudi nyingi , ila sikufanikiwa ,wakati ninachukua uamuazi wa kusafiri India ni kutokana na pandashuka nyingi zilizonikumba nikitafuta nafasi za uigizaji nchini Tanzania'' anasema Susan.
Chanzo cha picha, susan
Kwa hiyo Susan hakuwa na wasiwasi wowote wa kusafiri. Ni rafiki yake aliyemsaidia pesa ya kutafuta hati ya kusafiri(Passport ) Visa ya usafiri pamoja na vyeti vingine ambavyo vilikuwa vinahitajika kwaajili ya safari hiyo.
Baada ya kuwasili India ndipo ukweli ulianza kudhihirika na ikawa dhahiri kuwa alikuwa ashiriki kwenye biashara ya kuuza mwili.
Mwanadada huyu anasema kuwa sio kitu ambacho alikuwa anategemea wala hakufahamishwa. Ni ukweli uliokuwa mgumu kuukubali mara moja.
Mahangaiko yake yalitokea wakati alipoelezwa kinagaubaga kuhusu kazi ambayo alikuwa aifanye. Anasema alijaribu kukataa ila waliomsaidia kusafiri hadi India walikuwa wanamdai fedha walizowekeza wakati anasafiri India.
Juhudi  zake za kujaribu kutoroka ziliambulia patupu siku zilivyozidi kusonga hali halisi ya mambo ilimjia na akawa hana cha kufanya ila kukubali na kuanza kutumika kama kahaba .
Mwanadada huyu anasema kuwa kwa miaka 3 alitumika kwenye kazi ya kujiuza.
Nchini India anasema kuwa baadhi ya wasichana wanaotoka nchi za Afrika huwa wana maeneo mahususi ya kufanyia biashara hiyo .
Kulingana na mwanadada huyu wateja wengi  ni wale ambao wanaishi India lakini wanatoka nchi za Afrika.
Chanzo cha picha, Susan
Mwaka wa 2017 ndio wakati Susan alirudi nchini mwao Tanzania , Kwa miaka aliyoishi India alikuwa anaweka akiba ili apate nauli ya kurejea nchini mwake .
Susan anajutia kusafiri japo anasema kuwa imekuwa somo kwake na anachukua kila fursa ambayo anapata kuzungumza na wazazi na wasichana  ambao wanashawishika haraka kusafiri nchi za nje.
Susan anasema kuwa kabla ya mtu hajasafiri ni vizuri athibitishe ni ajira gani ambayo anasafiri kuifanya kwani mwisho wa siku huenda mtu akajikuta amehadaiwa au ametumiwa vibaya"
Mtama wa tanzania unaodaiwa kupunguza kasi ya uzee na magonjwa - bbc news swahili,"Mamilioni ya watu duniani hupoteza maisha kwa sababu ya magonjwa ya moyo, saratani na uzee. Kwa ugonjwa wa saratani pekee, Shirika la afya duniani (WHO) linakadiria kuwa kufikia mwaka 2030 utapoteza maisha ya watu zaidi ya 1.1milioni barani Afrika kama hautadhibitiwa.
Lakini sasa huenda idadi ya vifo hivyo na vifo vitokanavyo na magonjwa ya moyo na uzee ikapungua kwa matumizi ya mtama hasa wa kahawia. Kituo cha Utafiti wa kilimo, TARI-Ilonga, nchini Tanzania kimegundua mbegu za mtama 'inayoweza kupunguza magonjwa kama ya saratani, kisukari, magonjwa ya moyo na kupunguza kasi ya uzee'. Mwandishi wetu Yusuph Mazimu ametuandalia taarifa ifuatayo."
Waridi wa bbc: “siku ya tano baada ya ajali mguu wangu ulianza kuoza” - bbc news swahili,"Chanzo cha picha, Consololata Waitherero
Kila kukicha katika maisha yake Consololata Waitherero kwa jina la utani  Konsah kutoka nchini Kenya , ni siku mpya ambayo anaitazama kama neema kuwa hai . Akiwa na miaka 25 sasa anasema kwamba tangu alipopata ajali mbaya ya barabarani iliyosababisha kukatwa kwa mguu wake wa kulia alianza kuwa na mtazamo mpya kuhusu Maisha nini hasa.
Siku ambayo Konsah anasema hatawahi isahau kamwe ilikuwa mnamo mwezi Aprili  mwaka wa 2021 , alikuwa ni mjasiriamali aliyekuwa anashughulika na mgahawa mmoja katika mtaa aliokuwa anaishi viungani mwa mji mkuu Nairobi,
“Siku hio nilikuwa na miadi ya kuzuru soko, kununua bidhaa mbalimbali za mapishi kwa wateja wangu, na kama kawaida basi nilijibidiisha na kuhakikisha kwamba mzigo wangu ulikuwa na kila aina ya bidhaa ya mapishi ,kwa kuwa nilikuwa na mzigo niliamua kuchukua usafiri wa bodaboda”anakumbuka Konsa
Anakumbuka akiabiri bodaboda mwendo wa saa kumi na moja hivi jioni akielekea nyumbani , ila simulizi yake inakumbwa na huzuni kwani anasema kwamba safari yake ilikatika ghafla baada ya bodaboda aliyokuwa ameabiri kugongwa kwa upande wa nyuma na gari lililokuwa linakimbia kwa kasi mno
Konso anasema kwamba alipoteza fahamu kwa dakika kadhaa na alipojaribu kuamka kutoka Eneo la ajali aligundua kuwa mguu wake wa kulia ulikuwa umevunjika na akasalia amelala barabarani bila uwezo wa kutembea .
“Matukio ya siku ya ajali hio , bado ni kama sinema katika mawazo yangu , ninakumbuka watu wengi wakinizingira , wengine walikuwa wanapiga mayowe huku wengine wakijaribu kila wawezalo kunisukuma kando ya barabara ”anakumbuka Konsah
Chanzo cha picha, Consololata Waitherero
Mwanadada huyu anasema kwamba dereva wa bodaboada aliyekuwa amembeba alifariki papo hapo , hadi wa leo hafahamu mengi kuhusu Maisha ya dereva wake ila anasononeka kwamba yeye alinusurika ila dereva wake alifariki.
Konsah anasema kuwa baada ya ajali alikuwa na uchungu mwingi mno na alikuwa anatokwa na damu nyingi , anakumbuka alikimbizwa kwenye hospitali ya kwanza ambako hakufanyiwa chochote bali huduma za dharura za kuokoa Maisha kwani anasema hospitali aliyowasilishwa kwanza walihitaji pesa taslimu, baadaye alihamishwa hadi hospitali mmoja kuu nchini Kenya.
“Ilikuwa ni siku ya tano  baada ya ajali, mguu wangu ulikuwa umefungwa, niligundua kuwa ulikuwa unanuka vibaya huku ukitoa madudu iliyoashiria mguu ulikuwa umeoza kabisa  , ”anasmea Konsah
Chanzo cha picha, Consololata Waitherero
Mwanadada huyu anasema kuwa ni wakati huo ilipoamuliwa kuwa hakuwa na wakati mwingi wa kuishi kwani ishara za mguu kuoza kuliashiria kuwa maisha yake yalikuwa hatarini .
Japo kwa uchungu na hofu Konsah alikubali mguu wake wa kulia ukatwe kuanzia sehemu ya magoti , anasema kuwa watabibu walimweleza kuwa hio ndio ilikuwa njia ya kipekee ya kunusuru Maisha yake hatarini.
Chanzo cha picha, Consololata Waitherero
Imekuwa ni karibu miaka miwili sasa tangu Konsah kuanza kuishi Maisha mapya bila mguu wa kulia , anataja mabadiliko ya Maisha yake kama mwamko mpya ambao ulijaa panda shuka za kuanza kujifunza mambo upya.
“Kupoteza mguu wangu kulimaanisha kuwa ningeanza kufanya mambo niliyoyafahamu kwa njia mpya, pia ilibidi niwekwe mguu bandia kunisaidia  kutembea.” anasema Konsah
Kuishi na Mguu bandia kulikuja na uzuri na pia changamoto, Konsah anasema kuwa changamoto ya kwanza na ambaye alifaulu ni kukubali hatma yake ya kuwa kamwe hatakuwa na mguu wa kulia , Mwanamke huyu anasema kwamba haikuwa rahisi   .
“Kwa miezi 8 nililia kila siku juu ya kupoteza  mguu wangu , niliishi miezi hio nikitafakari mguu wangu na jinsi Maisha yatakavyokuwa ,”
Lakini sasa Konsa amejikubali alivyo , kwenye mitandao ya kijami kwa mfano Instagram ,tiktok na mitandao mengine utampata kule akifanya mazoezi , akiigiza na hata akipiga densi kama sehemu ya Maisha yake mapya na mguu wake bandia.
Chanzo cha picha, Consololata Waitherero
Mwanadada huyu amekuwa sehemu ya kutia wengi moyo hasa watu wazima ambao kupitia ajali za barabarani au za nyumbani hujipata wamepoteza viungo vya mwili ghafla .
Konsah hajakata tamaa na anasema kwamba kujikubali ilikuwa hatua ya kwanza ya kupona, sasa anaishi akifahamu kuwa Maisha ni Zawadi kutoka kwa Mwenyezi Mungu , amejifunza kuishi kila dakika kana kwamba ni ya mwisho lakini kwa kufanya mambo chanya katika jamii yake .
Mmmojawapo wa changamoto kubwa ambayo anapitia kuhusiana na kuishi na mguu bandia ni kwamba ni lazima awe mwangalifu asinenepe au asipunguze uzito chini ya kiasi ambacho mguu huo unaweza kuhimili. Konsah anasema kuwa sio wengi ambao wanamudu kununua miguu bandia kwani bei yake sio nafuu kwa hivyo kwake anahakikisha anafuata maagizo ya mguu wake.
Huvalia mguu bandia katika shughuli zake za kikazi na akiwa nje ya anakoishi ila anaporudi nyumbani na inawadia wakati wa kulala mguu bandia hutolewa kupanguswa tayari kwa siku mpya."
Matukio ya ibada hatari zaidi ulimwenguni - bbc news swahili,"Chanzo cha picha, Getty Images
Watu 73 wakiwemo watoto wamekufa nchini Kenya kutokana na madai ya kufuata maelekezo ya kufunga hadi kufa kutoka kwa kiongozi wao.
Polisi walifukua makaburi katika msitu wa Shakahola, mashariki mwa Kenya, inayodhaniwa kuwa wafuasi wa madhehebu ya Kikristo wanaoamini kwamba wangeenda mbinguni ikiwa wamefunga, mkuu wa polisi wa nchi hiyo alisema. Jumatatu.
Idadi ya waliofariki, ambayo imekuwa ikiongezeka kwa kasi katika muda wa siku mbili zilizopita huku uchimbaji ukifanywa, inaweza kuongezeka zaidi kwani Shirika la Msalaba Mwekundu la Kenya limesema watu 112 wameripotiwa kupotea kwenye dawati la ufuatiliaji wanaloendesha.
Kanisa hilo liliitwa Good News International Church na kiongozi wake, Paul Mackenzie, alikamatwa kufuatia taarifa iliyodokeza kuwapo kwa makaburi yenye kina kirefu yenye miili ya wafuasi wake 31.
Miili ya watoto ilikuwa miongoni mwa waliofariki.Polisi walisema uchimbaji wa makaburi mengine ili kutafuta miili zaidi unaendelea.
Kiongozi wa kanisa hilo, Paul Makenzie Nthenge yuko rumande, akisubiri kufikishwa mahakamani.
Lakini visa kama hivi vya ibada na makundi hatari ya kidini si jambo geni duniani. vifuatavyo ni baadhi ya visa hivyo.
Mauaji mabaya zaidi duniani yanayohusu ibada yalifanyika kusini magharibi mwa Uganda katika wilaya ya Kanungu mwaka 2000 ambapo baadhi ya wanachama 700 kutoka Vuguvugu la Kurejesha Amri Kumi za Mungu walichomwa moto hadi kufa.
Washiriki wa madhehebu hayo, ambao waliamini kwamba ulimwengu ungefikia mwisho mwishoni mwa milenia, walikuwa wamefungiwa ndani ya kanisa, na milango na madirisha yamefungwa kwa nje.
Kisha jengo hilo likawashwa moto.
Waumini hao walivutiwa na viongozi wenye hisani Credonia Mwerinde, mhudumu wa baa na mfanyakazi wa ngono wa zamani, na mfanyakazi wa zamani wa serikali Joseph Kibwetere, ambao walisema walikuwa na maono ya Bikira Maria katika miaka ya 1980.
Waliandikisha Harakati kama kundi ambalo lengo lake lilikuwa kutii Amri Kumi na kuhubiri neno la Yesu Kristo.
Maaskofu wa Kikristo walikuwa mashuhuri katika jumba la Vuguvugu hilo na dhehebu hilo lilikuwa na uhusiano mbaya na Ukatoliki wa Kirumi huku uongozi wake ukitawaliwa na makasisi na watawa walioondolewa madarakani, wakiwemo Ursula Komuhangi na Dominic Kataribabo.
Viongozi wa madhehebu, ambao walishukiwa kuhusika na vifo vyao, hawakupatikana kamwe.
Chanzo cha picha, Getty Images
Zaidi ya watu 900, wengi wao wakiwa watoto, walikufa katika mauaji ya watu wengi mwaka wa 1978 kwa kunywa mchanganyiko wa sianidi kwa amri ya kiongozi wao Jim Jones.
Mnamo 1965, Jones alipokuwa na umri wa kati ya miaka 30, aliamuru Hekalu la Peoples lihamishwe hadi California. Alijitenga na mafundisho ya kitamaduni ya Kikristo, akijielezea kwa maneno ya kimasiya na kudai kwamba alikuwa kuzaliwa upya na kuwa kama Kristo na Buddha. Pia alidai kwamba lengo lake muda wote lilikuwa ukomunisti, na dini hiyo ilikuwa ni njia yake tu ya kuufanya Umaksi uwe wa kupendeza zaidi.
Mchungaji Jim Jones, baada ya kuhamishia kituo chake katika msitu wa Guyana, aliamuru wafuasi wake wamuue mbunge wa Marekani na waandishi wa habari kadhaa kwa kuwa walikua wakifatilia mwenendo wao, kisha wajiue kwa wingi kwa kunywa mchanganyiko mkali wa matunda yenye sianidi.
Mauaji ya Jonestown yalikuwa, kabla ya 9/11, tukio kubwa zaidi la kifo cha kukusudia cha raia katika historia ya Marekani.
Jim Jones alizaliwa katika familia maskini huko Indiana. Akifafanuliwa kama mtoto mwenye akili na wa ajabu, Jones alivutiwa kisilika na dini, hasa tamaduni za Kikristo zenye haiba kama vile Upentekoste.
Watu wa Jonestown, wengine waliokubali walikua watulivu, wengine labda walilazimishwa, walipanga foleni kupokea vikombe vya mchanganyiko mkali wa sianidi na sindano. Watoto- zaidi ya 300 - walilishwa sumu kwanza, na walisika wakilia kutoka kwenye kanda za sauti za jumuiya, ambazo baadaye zilipatikana na FBI.
Wanajeshi wa Guyana walipofika Jonestown asubuhi iliyofuata, waligundua hali ya kutisha, ya kimya, iliyoganda  na kukiwa kumejaa miili.
Idadi ndogo ya walionusurika, haswa watu ambao walikuwa wamejificha wakati wa sumu, waliibuka.
Mwanamke mmoja mzee, ambaye alilala katika mkasa huo wote, aliamka na kugundua kila mtu amekufa. Jones alikutwa amekufa kutokana na kujipiga risasi mwenyewe.
Chanzo cha picha, AFP
Mnamo Machi 20, 1995, washiriki wa Aum Shinrikyo (“Ukweli Mkuu”), iliyoanzishwa na Asahara katika miaka ya 1980, walitoa sarin ya gesi ya neva yenye sumu kwenye treni tano za treni ya chini ya ardhi zilizojaa wakati wa mwendo wa asubuhi katika jiji la Tokyo, na kuua watu 13 na maelfu ya wengine kujeruhiwa. Aum Shinrikyo alilenga kituo cha Kasumigaseki, katika eneo ambalo ofisi nyingi za serikali ya Japan ziko, kama sehemu ya kile walichofikiria kuwa vita vya mwisho wa dunia na serikali.
Alizaliwa katika familia masikini huko Japani mwaka wa 1955, Asahara (jina halisi la Chizuo Matsumoto) alipoteza uwezo wake wa kuona katika umri mdogo kutokana na ugonjwa.
Alianzisha Aum Shinrikyo kuwa shirika la kidini ambalo liliendeleza dhana za Kibuddha na Kihindu, pamoja na vipengele vya Biblia na unabii wa Nostradamus.
Hatimaye, Asahara alianza kudai kwamba angeweza kusoma mawazo. Mnamo 1990, yeye na baadhi ya wafuasi wake waligombea ubunge lakini wakashindwa.
Kufikia mwanzoni mwa miaka ya 1990, Aum Shinrikyo, ambayo ilivutia wanachama kutoka kwa baadhi ya vyuo vikuu vya juu vya Japani, ilikuwa ikihifadhi silaha za kemikali.
Wakati shambulio la treni ya chini ya ardhi la 1995 lilipotokea, kikundi hicho kilikadiriwa kuwa na washiriki 10,000 hivi nchini Japani na zaidi ya 30,000 ulimwenguni pote, wengi wao wakiwa Urusi.
Ndani ya miezi kadhaa baada ya mashambulizi hayo, Asahara alipatikana akiwa amejificha kwenye boma la kundi lake karibu na Mlima Fuji na kukamatwa.
Alipatikana na hatia na kuhukumiwa kifo mwaka wa 2004 na akauawa Julai 6, 2018. Aum Shinrikyo, aliyepewa jina la Aleph mwaka wa 2000, bado yuko, ingawa uanachama wake ni mdogo kuliko ilivyokuwa katikati ya miaka ya 1990.
Mnamo mwaka wa 1997, washiriki 39 wa dhehebu la Heaven's Gate huko San Diego, California, walijiua kwa wingi kwa sumu ili sanjari na kuwasili kwa  Hale-Bopp, wakizingatia hii kama ishara ya kuondoka kwao kutoka Duniani.
Waliokufa ni pamoja na mwanzilishi mwenza wa ibada hiyo Marshall Applewhite.
Bonnie Nettles, mwanzilishi mwingine wa madhehebu ambayo yaliamini kwamba washiriki wangeweza kujigeuza kuwa viumbe vya nje visivyoweza kufa kwa kukataa asili yao ya kibinadamu, alikufa kwa saratani mnamo 1985.
Chanzo cha picha, Getty Images
Ingawa dhehebu hili lenye msimamo mkali la Waadventista Wasabato limekuwa likifanya kazi tangu miaka ya 1950, Wadaudi wa Tawi wanajulikana zaidi kwa mzozo wa 1993 huko Waco, Texas.
David Koresh, kiongozi wa wakati huo, aliamini kuwa yeye ndiye Masihi na akatangaza wanawake wote - ikiwa ni pamoja na wale walio na umri wa chini au tayari kuolewa - ""wake zake wa kiroho."" Kundi hilo liliamini kuwa mwisho wa dunia ulikuwa karibu.
Mnamo 1990, kiongozi huyo alibadilisha jina lake kisheria kutoka Vernon Howell hadi David Koresh; jina lake jipya la kwanza lilimrejelea Mfalme Daudi, huku jina lake la mwisho lilikuwa jina la kibiblia la Koreshi.
Mafundisho ya Koresh yalijumuisha mazoezi ya ""harusi ya kiroho,"" ambayo ilimwezesha kulala na wafuasi wa kike 'waliochaguliwa na Mungu' wa umri wote.
Koresh alisemekana kuwa na ""wake"" hadi 20, ambao baadhi yao walikuwa chini ya umri wa miaka 17 (umri wa kisheria wa Texas wa idhini), na kuzaa angalau watoto kumi na washiriki wengine isipokuwa mke wake halali.
Koresh alidai mwisho wa dunia unakaribia. Aliwaambia wafuasi wake kwamba Bwana aliwataka Wadaudi kujenga “Jeshi la Mungu.” Matokeo yake, walianza kuhifadhi silaha.
Madai zaidi kuhusiana na uhifadhi wa silaha wa Tawi la Davidians yalisababisha Ofisi ya Pombe, Tumbaku, na Silaha za Moto (ATF) na baadaye FBI kuanzisha uvamizi kwenye eneo la kikundi cha Mlima Karmeli mnamo Februari 1993. W
akati wa kuzingirwa na mapambano yalifanyika kwa siku 51. Koresh alijeruhiwa na vikosi vya ATF na baadaye alikufa kwa majeraha ya risasi katika hali isiyoeleweka kwani boma liliharibiwa kwa moto."
"Je, kupatwa kwa jua aina ya 'hybrid' ambayo ni nadra kutokea ni nini? - bbc news swahili","Chanzo cha picha, Getty Images
Watazamaji nyota katika ulimwengu wa kusini wataweza kupata tukio la nadra la kupatwa kwa jua siku ya Alhamisi, ambayo inasemekana kutokea mara chache tu kwa karne.
Kupatwa huku kwa jua kwa hivi punde zaidi kunajulikana kitaalamu kama 'hybrid solar eclipse'.
Kupatwa kwa jua aina hii hutokea wakati Jua, Mwezi na Dunia vinapopangana, ama kikamilifu au kwa kiasi.
Kutegemeana na mpangilio na kutokana na uso wa dunia uliopinda wakati mwingine kupatwa kwa jua kunaweza kubadilika kati ya mwaka huku kivuli cha Mwezi kikisonga duniani kote.
Kupatwa kwa jua kunakojulikana kama 'hybrid solar eclipse' ni mchanganyiko wa kupatwa kwa jua kamili na kupatwa kwa jua kwa mwaka.
Wakati wa kupatwa kwa jua kwa jumla, Mwezi huzuia Jua kabisa kwa dakika chache na korona ya jua, au sehemu ya nje ya angahewa ya Jua inaweza kuonekana.
Aina hii ya kupatwa kwa jua kunakojulikana kama 'hybrid' au 'mseto' kwa ujumla kunamaanisha kuwa mwezi utasonga mbele ya jua kuunda kile kinachoonekana kama ""duara ya moto"" kabla ya kuhamia kupatwa kamili kwa jua, ambapo mwezi utazuia jua kabisa.
Hiki kinajulikana kama kipindi cha kukamatwa jumla  - ambapo ni salama kutazama nyota moja kwa moja, lakini Nasa inaonya ni muhimu kujua wakati wa kuvaa na kuvua tena miwani yako maalum.
Ili hali, wakati wa kupatwa kwa jua kwa mwaka, Mwezi uko mbali zaidi na Dunia, kwa hivyo unaonekana mdogo kuliko Jua na hauufunika kabisa.
Matokeo yake, Mwezi unaonekana kama diski nyeusi juu ya diski kubwa yenye mwanga mkali.
Hii inapaswa kutazamwa tu kwa kutumia miwani maalum.
Kupatwa kwa jua kwa mseto mwezi wa Aprili 2023 kutabadilika kutoka kwa mwaka hadi mupatwa jumla na kurudi tena katika sehemu mbili mahususi.
Kupatwa kwa jua huanza katika Bahari ya Hindi wakati wa jua kuchomoza na kuishia machweo katika Bahari ya Pasifiki, na watazamaji katika maeneo tofauti katika njia ya kupatwa kwa jua wanaweza kuona awamu zake tofauti.
Kwa mfano, ukitazama kupatwa kwa jua kwa mseto wakati wa mawio au machweo unaweza kuona ""pete ya moto"" fupi.
Ukitazama katikati ya njia ya kupatwa kwa jua kwenye uso wa Dunia utaona kupatwa kabisa.
Haiwezekani kupata tukio la kupatwa kwa mwezi na jumla ya jua wakati wa tukio la mseto kwa hivyo waangalizi watalazimika kufanya chaguo.
Mwanasayansi anasema aina hii ya nadra sana ya kupatwa kwa jua inatarajiwa kutokea mara saba pekee katika Karne ya 21.
Chanzo cha picha, Getty Images
Kupatwa huko, pia kunajulikana kama 'Eclipse ya Ningaloo - iliyopewa jina la eneo la Ningaloo lililoorodheshwa kwenye Urithi wa Dunia karibu na Exmouth, itadumu kwa sekunde 60.
Watu wanaoishi Australia Magharibi, Timor-Leste na Papua Magharibi watakuwa na mtazamo bora zaidi.
Kuna maeneo makuu matano ya kutazama kupatwa kwa jua ambayo yatadumu kwa takriban dakika moja kwa wale wanaotazama karibu na katikati ya njia.
Mahali maarufu patakuwa rasi ya Exmouth, sehemu ya mbali ya Australia Magharibi ambapo maelfu wanatarajiwa kuwasili kuona tukio hilo.
Kupatwa kwa jua kwa aina hii ya mseto mara ya mwisho ilikuwa Novemba 2013.
Ilionekana kama kupatwa kamili kwa jua katika Afrika ya kati, ikiwa ni pamoja na kaskazini mwa Kenya na Uganda na Jamhuri ya Congo.
Kupatwa kwa jua kunakofuata kwa aina hii kunatarajiwa kuwa mnamo 2031, kulingana na NASA."
"Je, majengo ya mbao yanaweza kuwa suluhisho la athari za mabadiliko ya tabia nchi? - bbc news swahili","Chanzo cha picha, Getty Images
Utegemezi wetu wa saruji na chuma kujenga kila kitu kuanzia nyumba hadi viwanja vya michezo, unakuja kwa gharama kubwa ya mazingira. Zege inawajibika kwa 4-8% ya uzalishaji wa kaboni dioksidi (CO2) duniani. Ikiwa ya Pili tu kwa matumizi zaidi Duniani baada ya maji, ikichukua karibu 85% ya uchimbaji wote wa madini na kuhusishwa na upungufu wa kutisha wa mchanga ulimwengu.
Chanzo cha picha, Getty Images
Athari za Mabadiliko ya tabia ya nchi umekua mjadala mkali katika maeneo mbalimbali Duniani. Na hatua kadhaa zimekua zikichukulia katika kupambana na athari hizo ambazo kwa mujibu wa wataalamu inahitajika hatua kuchukuliwa.
Kampuni moja huko visiwani Zanzibar kushirikiana na serikali ya Zanzibar imezindua nyumba Zaidi ya 300 zilizojengwa kwa mbao.
Mradio huo unahusisha ujenzi wa nyumba za mbao kwa ajili ya makazi visiwani Zanzibar ukihusisha nyumba za chini Pamoja na ghorofa.
Kwa mujibu wa mkurugenzi wa kampuni ya CPS Sebastian Dietzold anasema kuwa ujenzi wa nyumba hizi za mbao ni mkombozi wa mazingira na ni  hatua nzuri kutokana na kukua kwa kasi kwa wakazi hasa maeneo ya mijini.
‘’Tunatengeneza nyumba za mbao kwasababu hapa Tanzania na Afrika Mashariki kwa ujumla idadi ya watu inaongezeka sana, na tukaona namna pekee ya kutunza mazingira na kupatia watu makazi, ni kujenga nyumba za mbao ili kuepuka matumizi ya saruji na chuma…’’ anasema bw Sebastian.
Ujenzi wa nyumba za mbao, hutegema mali ghali ya mbao zilizotengenezwa vizuri na zilizokomaa. Mbao nyingi huvunwa katika misuti iliyohifadhiwa ama mashamba rasmi.
Katika mradi huu mbao hizo hutolewa ndani ya Tanzania, katika hifadhi na mashamba mbalimbali.
‘’Tuna misuti iliyohifadhiwa vizuri Pamoja na mashamba ya miti huko nyanda za juu kusini mwa Tanzania, Tanzania ina bahati sana kuwa na eneo kubwa la misuti, tuna mashamba makubwa huko mafinga Iringa, tuna heka Zaidi ya 300 ya miti na tunajua wakati gani wa kukatwa’’ anasema Sebastian.
Misonobari mingi katika misitu inayosimamiwa, kama vile spruce ya Ulaya, huchukua takriban miaka 80 kufikia ukomavu, ikiwa ni vifyonzaji wavu wa kaboni katika miaka hiyo ya ukuaji - lakini inapofikia ukomavu, humwaga takribani kaboni nyingi kupitia mtengano wa matawi yaliyoanguka na yanaponyonya.
Kama ilivyokuwa huko Austria katika miaka ya 1990, kupungua kwa mahitaji ya karatasi na kuni kulisababisha misitu mikubwa inayosimamiwa ulimwenguni kutotumika.
Badala ya kurudi kwenye nyika asilia, mimea hii moja hufunika sakafu ya misitu kwa sindano zenye tindikali ya misonobari na matawi yaliyokufa.
Misitu mikubwa ya Canada kwa mfano imetoa kaboni zaidi kuliko inavyofyonza tangu 2001, kutokana na miti iliyokomaa kutokatwa tena kikamilifu.
kulingana na nakala ya Taasisi ya Potsdam ya Utafiti wa Athari za Tabianchi (PIK) , Asilimia 90 ya Makaazi ya watu wa mijini inayoongezeka ulimwenguni katika majengo ya mbao yenye urefu wa kati inaweza kuzuia tani 106bn za uzalishaji wa kaboni ifikapo 2100, unasema utafiti wao.
Lakini hili linaweza kutekeleka katika maeneo mengine barani Afrika? Bado ni swali linalohitaji majibu
Mkurugenzi wataasisi ya misitu Tanzania TAFORI  Dokta Revocatus Mushumbusi anasema kuwa matumizi ya mbao huweza kusaidia kupunguza kaboni lakini kuna msingin ya kufuatwa katika kufanikisha hilo.
‘’Ujenzi wa nyumba hizi kwa kutumia mbao, kwa njia moja inaweza kupunguza kwasababu malighali zinazotumika zinaweza kupunguza kaboni, lakini ni lazima kufanya utafiti wa kuona kuwa ni mbao gani ni sahihi na kuhakikisha kuwa miti hiyo imekomaa na lazima iwekwe dawa ili kuzuia ushambuliaji wa wadudu ambao inaweza kupunguza uhai wake wa hizi mbao’’ anasema Dokta Mushumbuzi.
Nyumba za mbao zina utofauti gani na nyumba za saruji?
Kuna tofauti kadhaa wa nyumba za mbao na nyumba za Saruji na chuma, ikiwemo hatua za ujenzi pamoja na vifaa vinayotumika.
Kwa mujibu wa mhandisi ujenzi Bi Debora Baruta kutoka kampuni ya CPS nyumba za mbao huchukua muda mfupi zaidi kulinganisha na nyumba za kawaida katika hatua za ujenzi wake.
‘’Nyumba za mbao hujengwa kwa muda mfupi zaidi kwasababu sehemu kama ukuta wake kujengwa pembeni kisha kupachikwa baadae hivyo zoezi hilo kuchukua muda mfupi kulinganisha na nyumba za kawaida.
Kwa upande wa mkazi wa nyumba hizi, Bi Sharmini Esmail aliamua kununua nyumba ya mbao kutoka katika mradi wa nyumba hizo eneo la Fumba visiwani Zanzibar kutokana na faida kama vile hali ya ubaridi katika nyumba ukilinganisha na nyumba za saruji.
‘’Nyumba yangu hii ya mbao ukiingia ndani hapa unaona kabisa hakuna joto kali licha ya kuwa nje jua ni kali, ukilinganisha na majengo ya kawaida ya saruji, nilivyoona hali ya ujoto haipo nikaona ni fursa nzuri kumiliki nyumba ya mbao’’ anasema Sharmin.
Kabla ya kuangazia maeneo mengine barani Afrika katika ujenzi wa nyumba za mbao, Visiwani Zanzibar inatarajia kujengwa jengo refu zaidi barani Afrika litakalohusisha ujenzi mchanganyiko wa mbao.
Maarufu kama ‘BURJ zanzibar’ litakuwa jengo refu zaidi la mbao za mseto barani Afrika.
Wasanifu majengo tayari wanapanga majengo makubwa kwa kutumia mbao nyingi barani Afrika. Mnara wa Utajiri Mkuu wa Gabon, unaotazamiwa kuwa karibu mita za mraba 9,000 za nafasi ya sakafu juu ya zaidi ya ghorofa sita, utajengwa huko Marina, eneo la hekta 13 lililo kwenye ncha ya Libreville.
Mradi huo mkuu unalenga kuhifadhi uwepo wa Umoja wa Mataifa nchini pamoja na wateja wengine mbalimbali wa makazi na reja reja, wakiwemo Mfuko wa Utajiri wa Kifalme.
Kampuni ya kubuni na ujenzi ya BuildX ya Kenya inashughulikia mradi wake wa Makazi ya bei nafuu wa Circular Cooperative Cooperative ambao unalenga kujenga nyumba za bei nafuu zilizotengenezwa kwa mbao."
Ilikuwaje serikali ya kenya ikakosa mishahara ya wafanyakazi wake? - bbc news swahili,"Na Abdalla Seif Dzungu
BBC News
Chanzo cha picha, Ikulu ya rais Kenya
Kwa mara ya kwanza  tangu Kenya ijinyakulie Uhuru 1963 , serikali imeshindwa kuwalipa mishahara wafanyakazi wa umma na wabunge.
Kufikia sasa wafanyakazi wa umma hawajui ni lini watalipwa mishahara yao hali ambayo ilianza mwezi Disemba na imeendelea kuwepo hadi sasa.
Na sio hapo tu, serikali za kaunti zimeendelea kulalama huku zikishindwa kutoa huduma baada ya serikali kuu kushindwa kutuma fedha kwa takriban kipindi cha miezi minne iliyopita.
Kwa sasa ni walimu na maafisa wa jeshi waliopokea mishahara yao ya mwezi Machi.
Viashiria vyote vinaonesha kuwa tatizo hili linaweza kuendelea kwa miezi kadhaa. Waziri wa fedha  Njuguna Ndung’u ameonya kuhusu nyakati ngumu zijazo, akisema, serikali iko katika ""tatizo la kifedha.""
Haya yanajiri huku watumishi wa umma wakipanga kugoma kuishinikiza serikali iwalipe, hatua ambayo inaweza kuweka huduma za serikali kwa umma katika hali tete.
Hivi karibuni maelfu ya wafanyakazi wa umma walienda likizo ya Pasaka bila mishahara ya Machi huku wafanyakazi wa serikali za kaunti wakidai malimbikizi ya hadi malipo ya miezi minne.
Hatua hii inajiri huku baadhi ya maafisa wakuu serikalini akiwemo makamu wa rais akinukuliwa kusema kwamba serikali haina fedha miezi sita baada ya kuchukua uongozi.
Hazina ya serikali inahitaji wastani wa Ksh. 50 bilioni kila mwezi kwa mishahara ya watumishi wa umma na nyingine Ksh. 8 bilioni kwa malipo ya pensheni.
Ripoti zinaarifu kwamba serikali inakabiliwa na uhaba wa fedha huku matumizi ya kupitia kiasi yakizidi kodi ya kiwango cha chini inayokusanywa na shirika la kutoza kodi nchini KRA.
Siku ya Jumanne rais William Ruto alitia chumvi katika kidonda alipotangaza kwamba serikali yake haitakopa fedha ili kulipa mishahara ya wafanyakazi wa umma.
“Najua tulikuwa na suala la kuchelewesha mishahara. Ni mara ya kwanza tunacheleweshewa mishahara lakini pia ni mara ya kwanza kuwa na madeni makubwa kama haya. Ninataka kuhakikishia nchi kwamba hilo litaangaziwa, ""rais alisema.
“Ninachoihakikishia nchi ni ahadi niliyoitoa kwamba hatuendi kukopa fedha kwa ajili ya matumizi ya kawaida ikiwa ni pamoja na mishahara. Huo ndio msimamo wa serikali ya Kenya.”
Siku ya Jumatatu Mwenyekiti wa baraza la Washauri wa Kiuchumi wa Rais William Ruto David Ndii aliikosoa serikali ya Muungano wa Kenya Kwanza kwa matumizi mabaya, huku kukiwa na uhaba mkubwa wa fedha.
Chanzo cha picha, AFP
Akizungumza na chombo kimoja cha habari siku ya Jumatatu usiku, Ndii alisema kuwa hali ya sasa, ambayo mishahara ya watumishi wa umma imecheleweshwa, inatokana na mipango duni.
""Nakubaliana na baadhi ya shutuma ambazo zinaelezwa na wananchi, kwamba hatuonyeshi matumizi mazuri ya fedha yanayoendana na hali tuliyonayo ya uchumi.""
Ndii alifananisha hali ya sasa ya kuyumba kisiasa na kiuchumi na ""usimamizi mbaya wa kisiasa"" ambao anadai ulifanyika wakati wa marehemu Rais Mwai Kibaki.
""Nilimtazama Mwai Kibaki akisimamia vibaya siasa kutoka 2003 hadi 2005, yote tuliyofanya kiuchumi yaliambulia patupu 2007. Tulichokuwa nacho ni ushupavu, na nadhani kwa sasa tuko katika hali ambayo si tofauti,"" Ndii alisema.
Kulingana na kiongozi wa wachache bungeni Opiyo Wandayi serikali inadaiwa na vitengo mbalimbali vya serikali Ksh 204 billioni.
""Utawala unadaiwa na mashirika ya serikali Ksh 204 bilioni huku kaunti zikidai Ksh92.5 bilioni ambazo ni malipo ya miezi ya Januari, Februari na Machi.""
Matamshi ya kiongozi huyo yanajri siku chache tu baada ya serikali kubuni nyadhfa 50 za makatibu wa kudumu suala lililozua pingamizi miongoni mwa mashirika yasio ya kiserikali kutokaa na uhaba wa fedha unaokumba serikali.
Chanzo cha picha, AFP
Lakini ilikuwaje hadi Kenya ikafikia hali hiyo?
Na mchambuzi David Burare
Kulingana na mchambuzi wa masuala ya kisiasa nchini Kenya David Burare, mikopo iliyochukuliwa chini ya serikali ya rais mstaafu Uhuru Kenyatta imefikia wakati wa kulipwa hivyo basi serikali iliyopo haina budi ila kuilipa.
Bwana Burare anasema kwamba mikopo hiyo haikutumika vizuri  kwa mfano katika miradi inayoweza kuleta fedha  na kwamba kiwango kikubwa kiliibwa hatua iliyofanya baadhi ya mashirika ya serikali kama vile vyuo vikuu kufilisika huku baadhi ya kampni za binafsi pia zikifungwa kutokana na hali mbaya ya kiuchumi.
Vilevile ametaja ufisadi na matumizi mabaya ya rasilimali kama sababu kuu zilizolifanya taifa hili kukosa fedha kuwalipa wafanyakazi wake.
Anasema kwamba kushindwa kwa serikali kuyapa kipaumbele masuala muhimu na badala yake kuwaridhisha baadhi ya viongozi wake waliopoteza katika uchaguzi uliopita kumechangia pakubwa katika matumizi mabaya ya rasilimali.
Katika ukusanyaji wa kodi, bwana Burale anadai kwamba kumekuwa na hoja zinazokinzana  kati ya serikali na mamlaka ya kukusanya kodi KRA.
Anasema kwamba huku serikali ikidai kwamba mamlaka hiyo ilishindwa kuafikia malengo yake ya ukusanyaji wa kodi , mamlaka hiyo badala yake imekana na kusema kwamba ilifanikiwa kukusanya fedha za kutosha .
Suali ni je fedha hizo zimekuwa zikitoweka kutoka chanzo chake ambacho ni mamlaka ya KRA, ama hupotea zinapowasili katika wizara au sababu zote mbili?
Akihitimisha ameitaka serikali kuangazia kile walichoahidi Wakenya  kupitia kuuinua uchumi ili uweze kutimiza mahitaji ya kila mwananchi na kusita kunyooshea kidole cha lawama kwa serikali iliyopita akisema kwamba hatua hiyo haitawasaidia kwasababu Wakenya wamechoshwa na tabia hiyo na kwamba wanachohitaji ni huduma."
Dalili za ugonjwa wa moyo ambazo  simu yako inaweza kugundua - bbc news swahili,"Chanzo cha picha, Getty Images
Simu za rununu zimetoka mbali sana tangu simu ya rununu ya kwanza kabisa miaka 50 iliyopita - zinaweza kutumiwa kusaidia kutambua afya yako.
Matatizo ya kuganda kwa damu ni makubwa. Ikiwa damu yako itaganda  kwa kiasi cha chini , uko katika hatari ya kuvuja damu, jambo ambalo linaweza kukusababishia kutokwa na damu hadi kufa. Ikiwa damu yako itaganda kabisa , uko katika hatari ya  hali iitwayo 'thrombosis', ambayo inaweza kusababisha mshutuko wa  moyo.
Madaktari wanaweza kupima kuganda kwa damu lakini wanahitaji sindano iliyojaa damu yako kabla ya kufanya hivyo. Lakini hivi karibuni unaweza kuwa na uwezo wa kufanya vipimo  mwenyewe nyumbani kwa kutumia rununu yako.
Mapema wiki hii Martin Cooper, mwanamume aliyeongoza timu iliyotengeneza simu ya rununu ya kwanza kabisa - alitabiri kwamba anaamini kuwa simu za rununu zitakuwa chombo muhimu cha kufuatilia afya zetu . Ahadi hiyo tayari inatimizwa.
Mnamo Machi 2022, wanasayansi katika Chuo Kikuu cha Washington walitumia iPhone kugundua kuganda kwa tone moja la damu. Walitumia kihisi cha kifaa cha Lidar (kinachotambua mwanga ), ambacho hutumia miale inayopigika kuunda picha za 3D za mazingira ya simu.
Ni teknolojia inayoruhusu kifaa chako kuchukua vipimo sahihi vya vitu au umbali ili kuchanganya ulimwengu halisi na pepe na uhalisia ulioboreshwa. Kwa mfano, inaweza kuonyesha jinsi fanicha inavyoweza kuonekana katika chumba chako na pia inaweza kusaidia kuboresha umakinifu wa kiotomatiki unapopiga picha.
Lakini inageuka kuwa sensa ni sahihi kutosha kuchukua mgando katika damu - na mgando wa maziwa.
Mipigo ya leza hutoa ""mifumo ya doa"" tofauti kwani mwanga hutawanywa na kioevu, kulingana na mnato wake. Kutenganisha  kiwango cha mafuta katika maziwa, kwa mfano, hubadilisha muundo kwa njia inayotambulika, kama vile damu inavyoganda.
Watafiti waligundua waliweza kutofautisha kati ya damu iliyoganda na ile ambayo haijaganda  kutoka kwa tone dogo lililowekwa kwenye slaidi ya glasi. Katika hatua za  hivi majuzi zaidi, timu pia ilitumia gari na kamera kwenye simuya rununu   kufuatilia msogeo wa chembe ya shaba kwenye tone la damu ili kutathmini mgando.
Chanzo cha picha, Getty Images
Watafiti wengine wamekuwa wakibuni mbinu zinazotumia kamera katika simu yako kupima vipengele vingine vya afya ya moyo, kama vile shinikizo la damu.
Watafiti katika Chuo Kikuu cha Toronto, Canada, na Chuo Kikuu cha Hangzhou, huko Zhejiang, Uchina, wamebuni kanuni za algoriti ambazo zinaweza kuchukua mabadiliko yasiyoonekana katika mtiririko wa damu usoni kutokana na video zilizojipiga kwa kutumia kamera zinazotazama mbele kwenye simu za rununu .
Timu nyingine ya wanasayansi wa Kichina imeunda algorithms ya kujifunza kwa kina ambayo inaweza kuchukua alama zingine za afya ya moyo kutoka kwa picha nne zilizopigwa kwa kutumia simu ya rununu - mtazamo wa mbele,  na moja ikitazama chini kutoka juu ya kichwa. Algorithm ilionekana kuzingatia mabadiliko ya hila katika mashavu, paji la uso na pua hasa , kama vile mikunjo ya uso na amana ya mafuta chini ya ngozi ambayo ni vigumu kuchunguza kwa jicho la mwanadamu.
Inaweza kutambua kwa usahihi ugonjwa wa moyo katika 80% ya visa, ingawa haikubainisha hatari katika 46% ya kesi, maana inaweza kusababisha wasiwasi usio wa lazima kati ya wagonjwa ikiwa hawatatafuta uchunguzi wa kitaalamu zaidi wa matibabu.
Kifaa hicho kinaweza kuwa njia ""ya bei nafuu, rahisi na nzuri"" ya kutambua wagonjwa wanaohitaji uchunguzi zaidi, wanasema madaktari wa magonjwa ya moyo katika Kituo cha Kitaifa cha Magonjwa ya Moyo na Mishipa nchini China, ambao walihusika na  utafiti huo.
Pia kuna matumaini kwamba simu za rununu  zinaweza kutoa njia ya bei nafuu na rahisi zaidi ya kugundua magonjwa ya moyo kwa bidii zaidi.
Jennifer Miller, daktari bingwa wa magonjwa ya moyo katika Hospitali ya Watoto ya Los Angeles, na wahandisi katika Chuo Kikuu cha Kusini mwa California, wametengeneza kichanganuzi cha simu cha mkononi kinachoweza kuunganishwa na simu mahiri ili kutoa picha za kitaalam za ndani ya kifua - 'echocardiograms' zinazoweza kufuatilia jinsi damu inavyotiririka kwenye moyo .
Ingawa nyingi za teknolojia hizi bado ziko katika hatua za utafiti na majaribio ya ukuzaji, kuna baadhi ya njia za kuangalia afya yako ukitumia simu yako .
Elizabeth Woyke, mwandishi wa The Smartphone: Anatomy of an Industry, anaashiria mwanzilishi wa Marekani anayeitwa  Riva  ambaye anafuatilia shinikizo la damu kwa kutumia kamera ya simu .""Unaweka vidole vyako kwenye kamera ya simu ya rununu  na kisha inapima maumbo ya wimbi kwenye mishipa yako ya damu ili kufuatilia shinikizo la damu yako. Inashangaza,"" anasema."
"Je, taiwan iko katika hatari ya kupendwa hadi kufa? - bbc news swahili","Chanzo cha picha, Reuters
Taiwan imejipata katikati ya hali hatari inayihusisha 'mapenzi ya nchi tatu'
Wiki iliyopita Rais wa Taiwan Tsai Ing-wen alikaribishwa New York .
Sasa anakaribia kutua California, ambako atakaribishwa  kwa mkutano wa ana kwa ana na spika wa Baraza la Wawakilishi la Marekani Kevin McCarthy.
Mudawa safari yake sio sadfa. Nchini Marekani kuna uadui mkubwa na unaoongezeka kwa China. Na hii inasukuma matukio  ya wazi zaidi ya msaada kwa Taiwan, huku Wanademokrasia na Republican wakishindanakumpiku kila mmoja.
Ni sababu kubwa ambayo Spika wa zamani wa Bunge Nancy Pelosi alitamani sana kutua Taipei msimu wa joto uliopita, licha ya ukweli kwamba ilizua hisia kali kutoka Uchina.
Kisiwa kinachojitawala, ambacho Beijing inadai kuwa sehemu ya eneo lake, bila shaka ndicho kitovu kikubwa zaidi kati ya Marekani na Uchina.
""Binafsi nilipinga sana ziara ya Pelosi,"" asema profesa William Stanton, mkurugenzi wa zamani wa Taasisi ya Marekani nchini Taiwan. ""Kwa mwanasiasa wa ngazi ya juu kutoka Marekani kufanya ziara katika kisiwa hicho ilikuwa tu kuichokoza China bila malipo mengi. Na matokeo yake yalikuwa ya kutisha.""
Makombora ya China yaliruka juu ya kisiwa hicho huku Beijing ikitoa vitisho vya damu. Katika miji mikuu karibu na kanda serikali zilianza kuzungumza kwa uzito juu ya ratiba ya uvamizi wa Wachina wa Taiwan.
Licha ya hayo, punde tu alipochaguliwa kuwa spika wa bunge Januari hii, Bw McCarthy, wa Republican, alitangaza nia yake ya kufuata mfano wa Bi Pelosi. Lakini Rais Tsai aliamua hilo halikuwa wazo zuri, Prof Stanton anasema.
""Nadhani ilikuwa wazi kabisa kwamba Kevin McCarthy alitaka kuvuta Pelosi,"" anasema. ""Lakini Tsai Ing-wen alisema, 'hapana, asante, vipi kuhusu tunywe chai pamoja huko California badala yake'.""
Rais Tsai huenda hataki ziara nyingine yenye utata ya kiongozi wa Marekani nchini Taiwan kwa sasa - lakini pia anahitaji kuionyesha China kwamba haitafanikiwa kuzima mawasiliano kati ya serikali iliyochaguliwa kidemokrasia huko Taipei na mshirika wake mwenye nguvu zaidi huko Washington.
Na hivyo, mkutano katika California. Bw.McCarthy mbali mbali na downplays yake, na wito mkutano ""bipartisan"", licha ya onyo la China kwamba Marekani ilikuwa ""kucheza na moto juu ya swali Taiwan"".
Kinachojulikana kama ""diplomasia ya usafiri"" ni muhimu kwa Taiwan, anasema Wen-Ti Sung, mwanasayansi wa siasa katika Chuo Kikuu cha Kitaifa cha Australia.
Kwa miaka mingi, China imefanikiwa kuwinda washirika wengi rasmi wa Taiwan, na hivyo kupunguza idadi ya serikali zinazoitambua Taipei hadi 13 pekee.
""Ziara hizi za kimataifa zinalingana na mahitaji ya jamii ya Taiwan ya kutambuliwa kimataifa,"" Bw Sung anasema. ""Kunapokosekana kutambuliwa kimataifa, viashiria hivi vingine vya wakala vya usaidizi wa kimataifa ni muhimu kwa [wa] Taiwani.""
Chanzo cha picha, Getty Images
Wakati huo huo, Chama cha Kikomunisti cha China kimeanzisha mashambulizi yake ya kuvutia, kwa kumwalika mtangulizi wa Rais Tsai, Ma Ying-jeou, kuzuru bara.
Bw Ma aliendelea na safari ya miji mitano isiyo na kifani, akionekana kuwaheshimu mababu zake. Hakika ametembelea makaburi yao katikati mwa China. Lakini safari hiyo pia ni ya kisiasa. Kwa kweli, ni mara ya kwanza kwa rais wa zamani wa Taiwan kualikwa katika Jamhuri ya Watu wa Uchina tangu kuanzishwa kwake mnamo 1949.
""Beijing inajaribu kupunguza sauti kuelekea Taiwan... kushinda mioyo na akili zaidi, na pia kuepuka kuongezeka kwa utaifa wa Taiwan wakati wa kampeni ya urais [2024],"" Bw Sung anasema.
Ziara ya Bw Ma, anaongeza, ilitoa ""ficho ya kisiasa"" ya kufanya hivyo.
Alipotua Nanjing wiki jana, Bw Ma alitoa hotuba ya kisiasa yenye kushangaza: ""Watu wa pande zote mbili za Mlango-Bahari wa Taiwan ni Wachina. Na wote ni wazao wa Wafalme wa Yan na Manjano.""
""Beijing inampendeza Ma Ying-jeou kwa sababu anawakilisha kujisalimisha,"" Prof Stanton anasema. ""Anasema 'sisi sote ni Wachina'. Hilo ni jambo ambalo yeye na Wachina wanakubaliana, lakini sio jambo ambalo WaTaiwan wanakubaliana.""
Hatari katika mkakati wa Bw Ma ni kwamba zaidi ya 60% ya wakaazi wa Taiwan, kulingana na tafiti, wanajielezea kama WaTaiwani, na sio Wachina.
Lakini kunaweza pia kuwa na malipo ya kusubiri katika mbawa. Tafiti zinaonyesha kuwa zaidi ya nusu ya Taiwan inaamini kuwa vita na China sasa vinawezekana. Na lengo la Bw Ma ni kuwashawishi wapiga kura wa Taiwan kwamba chama chake pekee - Kuomintang (KMT) - kinaweza kuepuka vita hivyo, Bw Sung anasema.
""Ni kuhusu kuimarisha urithi wake kama daraja kati ya pande mbili za Mlango-Bahari wa Taiwan. Na katika ngazi ya kisiasa ya ndani Taiwan inaanza kampeni yake ya urais. Hoja ya KMT ni kwamba tunaweza kuleta amani na China.""
Chanzo cha picha, Getty Images"
'tunabadili dhana potofu kwamba wanawake hukutana ili kusengenya' - bbc news swahili,"Ripoti ya Umoja wa Mataifa ya 2022 ilionyesha kuwa waandishi wa habari wanawake wa Somalia wanakabiliwa na viwango vya juu vya ubaguzi wa kijinsia na unyanyasaji sio tu katika jamii bali katika sehemu za kazi.
Wanahabari wengi wa kike waliripoti kunyimwa nafasi za mafunzo, kupandishwa vyeo na kuhujumiwa wanapokuwa katika uongozi.
Katika jitihada za kupambana na changamoto hizi, Bilan ilibuniwa.
Bilan ni kitengo cha kwanza na pekee cha vyombo vya habari vya wanawake nchini Somalia.
Waendeshaji hutetea hadithi za wanawake na wale walio hatarini na waliotengwa katika jamii.
Wanatumai kwa kusimulia zaidi hadithi hizi, sio tu kwamba watabadilisha mitazamo, bali pia sura ya uandishi wa habari nchini Somalia.
Mtayarishaji/mwanahabari-Esther Akello Ogola
Picha imechangiwa na Mohamud Abdisamad
Imeandaliwa na Jeff Sauke"
“ mwanangu ananiambia mama mbona wanasema wewe kadogo” - bbc news swahili,"Tausi Mdegela ni moja kati waigizaji maarufu nchini Tanzania ambaye alijulikana kupitia filamu mbalimbali  kama vile mama ntilie na  tamtihilia ya kapuni, anaelezea namna anavyokumbana na unyanyasaji mitandaoni, kazini  pamoja na mitaani kutokana na muonekano wake ambao ni mfupi kwa kimo.
Tausi mwenye umri wa miaka 29 anasema kinachomuuma zaidi ni mtoto wake wa kike wa miaka mitatu ambaye amekuwa akitaniwa kutokana na muonekano wa mama yake.
Mwandishi wa BBC veronica Mapunda amekutana na Tausi na kuzumza naye.
Video: Eagan Salla"
Miriam ndayishimiye: safari ya saudia ya kufuata ndoto ya kubadili maisha iliyogeuka kuwa majonzi na makovu yasiyoweza kufutika - bbc news swahili,"Ilikuwa ni safari iliyojaa matumaini ya kutafuta riziki na kubadilisha maisha, lakini iligeuka kuwa dhiki na makovu yasiyoweza kufutika.
Mwezi Agosti, 2018  ndipo Miriam Ndayishimiye, mwanamke kutoka Burundi alipowasiliana na mtu fulani wa Burundi ambaye alimueleza kuwa anaweza kumkutanisha na mmiliki wa kampuni ya mawakala kutoka Kenya inayowapeleka watumishi wa nyumbani kufanya kazi katika mataifa ya Kiarabu na Mashariki ya Kati na hasa katika nchi ya Saudia Arabia.
Mpango wa kwenda Saudi Arabia uliokuwa wa siri kati yake, na mwakili wa kampuni ya mawakala ya Kenya raia wa Burundi iliiva.
Wawili hao walifanya mazungumzo ya mara kwa mara kwa njia ya simu ili kufanya maandalizi ya safari.
‘’Kwenda Saudi Arabia kwangu ilikuwa ni ndoto kuu kwani nilikuwa nimesikia habari kwamba mtu akienda Saudia analipwa mshahara mzuri, kwahiyo nilijua nikienda tu, maisha yangu yatabadilika na kuwa mazuri, hasa kutokana na kwamba nchini Burundi sikua na ajira’’, anasema Bi Miriam.
Miriam ni mmoja wa wanawake kutoka Burundi ambao wamesafirishwa kwenda katika mataifa ya Arabuni kufanya kazi hasa za nyumbani, na matarajio ya wengi wao ni kwamba kufanya kazi katika nchi za Arabuni hasa Saudia ni mwanzo wa kuondokana na dhiki ya umasikini.
Burundi ambayo ni mojawapo ya nchi masikini zaidi barani Afrika inakabiliwa na tatizo kubwa la ukosefu wa ajira, huku pia mfanyakazi wa kawaida wa serikali akilipwa mshahara wa chini ya dola 100.
Kwa Miriam ilikuwa ni fursa kuu ya kubadili maisha, hivyo hakuchelewa kuchukua uamuzi wa kufunga safari ya kuelekea nchini Kenya , ili kukutana na mmiliki wa kampuni ambaye angempeleka Saudia.
Alipofika Kenya Miriam alipokelewa na mwanamke ambaye alianza mchakato wa kuwasiliana na mawakala wa makampuni ya Saudi Arabia yanayowatafutia wanawake kutoka mataifa ya Afrika Mashariki kazi za nyumbani.
‘’Nilipofika Kenya nilienda kwa mwanamke tuliyekuwa tumewasiliana anitafutie kazi Saudia, [mmiliki wa kampuni ya mawakala], akanipeleka nyumbani kwake na hapo niliwakuta wanawake wengine wengi, kutaka katika mataifa ya Afrika Mashariki ,Uganda, Tanzania, Burundi, Rwanda na Kenya -sote tukaishi nyumbani kwake…kula ilikuwa ni shida, maisha yalikuwa magumu, maana yeye sasa ndio aliyekuwa anatutunza.’’
‘’Kuishi nyumbani kwa mwanamke yule kwa muda mrefu kulinifanya nifikirie sana, na kujiuliza iwapo kweli nitafika Saudia au ndio mwisho wa safari yangu ya kutafuta maisha?’’
Waswahili wanasema kila lenye mwanzo lina mwisho. Hatimaye Bi Miriam alipata muajiri nchini Saudia na kulipiwa tiketi ya ndege ya kuelekea huko.
‘’Nilifurahi sana nilipopewa tiketi yangu ya ndege ya kuelekea Saudi Arabia, nijua sasa ndoto yangu imetimia’’ anasema Bi Miriam.
Chanzo cha picha, Miriam Ndayishimiye
Miriam alipowasili nchini Saudi Arabia alipokelewa na kampuni ya mawakala inayowapokea wanawake kutoka maeneo mbali mbali ya Afrika wanaotafuta ajira nchini humo, na mara hii hakuchelewa kupelekwa kwa mwajiri wake wa kwanza ambako alianza kazi ya kuwa mfanyakazi wa nyumbani.
‘’Mara baada ya kuwasili kwa mwajiri wangu ambaye alikuwa mwanamke Mwarabu alinipokonya pasipoti na simu, nikaambiwa nivikabidhi mara moja kwa mwajiri, hili lilinishangaza lakini nikawa mpole, nikasema ni sawa tu, ili mradi nilipwe mshahara wangu.’’
Miriam alifanya kazi vyema na mwanzoni, kwani kulingana naye kazi za nyumbani ni kazi aliyoifanya vizuri.
Hata hivyo anasema baada ya muda, alianza kuona mwajiri wake ambaye alikuwa mwanamke, akianza kumkaripia mara kwa mara.
‘’Mwajiri wangu alianza kuonyesha ukali kwangu na kufoka mara kwa mara na kunitusi bila sababu…nilijitahidi sana kukaa kimya, maana nilijihisi mwenye hofu kubwa’’, Miriam anakumbuka.
Baada ya muda wa miezi michache ya kutukanwa na kufokewa, Miriam aliamua kuondoka kwa mwajiri wake wa kwanza na kutafuta kazi ya nyumbani kwa mtu mwingine.
Mwajiri alimrejeshea paspoti yake na simu na hivyo Miriam alikua huru kuondoka kwenda kumtafuta mwajiri mwingine.
Miriam alipata muajiri ambaye alimpokea, ambaye anasema alikuwa ni mwanamke wa Kiarabu.
Alipofika nyumbani mara moja alipokonywa pasipoti pamoja na simu yake: ‘’Alichukua pasipoti yangu na simu sawa na mwajiri wangu wa kwanza. Aliniambia nisijali atanirudishia baadaye na kwamba huo ndio ulikuwa utaratibu kwa wafanyakazi wote wa nyumbani nchini Saudi Arabia,’’ anakumbuka Bi Miriam.
‘’Nilikubali kumpatia simu na pasipoti, maana nilikuwa nimebadili mazingira, na nilikuwa nimejawa na matumaini kwamba nimeondokana na adha ya matusi na kufokewa mara kwa mara …Nilijua sasa walau nitaweza kupata ndoto yangu iliyonileta nchini Saudia ya kubadilisha maisha yangu’’, anasema.
Miriam alianza kufanya kazi, lakini kadri siku zilivyokwenda aligundua kuwa mambo huenda yasiwe kama alivyotarajia.
‘’Nilifanya kazi mwezi wa kwanza, sikulipwa mshahara, nikasema labda mwajiri wangu amechelewa tu kunilipa atanilipa baadaye, niliendelea kufanya kazi na kumtii mwajiri wangu. Mwezi wa pili pia sikulipwa mshahara pia, hii ikaanza kunitia wasiwasi.’’ Anakumbuka Bi Miriam.
Ulipotimia mwezi wa tatu Miriam aliamua kuzungumza na muajiri wake na kumuomba amlipe mshahara wake wa miezi mitatu, aliyomfanyia kazi, na hapo ndipo Miriam anasema masaibu yake yalipoanza.
‘’Nilipomuuliza tu mwajiri wangu kuhusu mishahara yangu , hapo ndipo hali ilipoanza kuwa ngumu... alianza kuwa mkali na mkatili zaidi kwangu, nilifokewa, na kutukanwa hovyo’’.
‘’Nililimwambia anilipe pesa yangu niondoke kwake, lakini alikataa. Nilipoendelea kusisitiza ninataka mshahara wangu, alianza kunipiga, na kuninyima chakula'' anasema na kuongeza kuwa, ''Nilipigwa mijeledi na kurushiwa vifaa vya nyumbani kama masufuria, na vikombe na masahani, kila mara nilipomuuliza muajiri wangu kuhusu mshahara’’, anasema.
‘’Nilipigwa kila siku mwili, ukaanza kutoka vidonda, nikaanza kunuka, nilifika mahali vidonda vikaanza kuoza na kunuka kama panya aliyeoza'', anasema.
Bi Miriam hakumfahamu mtu mwingine yoyote nchini Saudi Arabia na Ubalozi wa Burundi nchini Saudi Arabia haukufahamu uwepo wake Saudia, kwasababu aliingia nchini humo kwa mipango yake binafsi ya siri, kwa hiyo hakuwa na mtu yeyote wa kumuelezea masaibu yake.
‘’Nilipigwa kila siku, na nikanyimwa chakula, ikabidi nianze kwenda majalalani na mitaani kutafuta chakula kichafu…’’, anasema Miriam huku akilia, na kuongeza kuwa: ‘’Niling’ang’ana kuendelea kuishi katika nyumba ile kwasababu sikutaka kuondoka bila kulipwa pesa yangu ya mishahara ya miezi mitatu,’’anasisitiza.
Hali iliendelea kuwa ngumu kwa Bi Miriam kadri siku zilivyokwenda, anasema: ‘’Muajiri wangu alinipiga kiasi kwamba mwili wangu ulianza kutokwa vidonda hasa mgongoni kwangu, nilikuwa ninarushiwa vitu, na wakati mmoja nilipigwa na kitu cha chuma kwenye sikio langu nikaumia vibaya…damu nyingi ikaanza kutiririka kutoka kwenye sikio. Kutokana na kupigwa na kukosa chakula, tumbo langu lilianza kuvimba...nadhani ilikuwa ni utapiamlo.
''Nilianza kunuka vibaya kutokana na vidonda vya majeraha ya kupigwa na muajiri wangu’’, anasema.
Baada ya kuona kuwa harufu ya vidonda imekithiri, mwajiri wangu aliamua kunichukua na kunitupa mtaani mahali ambapo sikuwa napajua.''
''Baada ya kutupwa nilihangaika sana ...nilikuwa nikiomba chakula kwenye migahawa ,hoteli na watu mbali mbali, baadhi walinionea huruma na kunipa chakula na wengine walinifukuza na kunitukana…nilipokosa kabisa kitu cha kula nilikwenda kwenye majalala ya Waarabu na kula vyakula vichafu.
Kwenye mitaa na majalalani marafiki zangu waligeuka kuwa paka. Ulipofika usiku nilihofu sana, lakini baadaye nikazoea. Paka walinizoea na mimi nikawazoea.’’anasema.
Siku moja kama kawaida Bi Miriam aliamka kutoka mtaani na kwenda kuomba chakula katika mgahawa mmoja uliokua karibu na mtaa alikokuwa amelala.
‘’Niliamka asubuhi jua lilipochomoza, nikiwa na njaa kali, nikaenda kuomba chakula kwenye mgahawa mmoja. Wateja na wafanyakazi walinifukuza kwasababu nilikuwa mchafu sana, na baadhi yao walisema ondoka! Unanuka!.’’anakumbuka.
Lakini Bi Miriam anasema kulikuwa na mwanaume mmoja miongoni mwao ambaye alimuonea huruma: ‘’Alisema acheni kumfukuza huyo mtu, hamumuonei huruma mtu kama huyu, hamuoni kuwa ana njaa. Mungu atawalaani mkimfukuza mtu kama huyu. Aliniita akaniuliza unataka nini?, nikamwambia ninataka chakula nina njaa sasa…akasema nipewe chakula ninichotaka, nilipewa chakula nikala nikashiba. Nilifikiria sana nikajiuliza, inawezekana kuna Waarabu wazuri hivi?’’, anasema.
Baada ya kula chakula, mwanaume yule aliketi na Bi Miriam na kumwambia kuwa yuko tayari kumpeleka kwake ampatie chakula na aishi na familia yake. Miriam alimwambia anachomuomba ni kumfikisha kwenye ubalozi wa nchi yake Burundi. Hata hivyo mwanaume yule alisisitiza kuwa ni vyema akae kwake kwa muda.
‘’Niliishi na familia yake vizuri sana, japokuwa nilikuwa ninanuka, hawakunitenga, walinionyesha upendo mkubwa sana, nikaanza kujihisi kuwa mtu ten… Kuna Waarabu wenye utu, lakini ninasema ni wachache sana!. Namsukuru sana mwanaume yule.’’
‘’Nikiwa katika familia ile, siku moja nilijitazama mgongoni kwenye kioo , nikaona majeraha ya kupigwa  na muajiri wangu, na baadhi ya vidonda ambavyo  vilikuwa vinatiririka damu, niliangua kilio, maana sikufahamu kuwa nilikuwa na majeraha mengi mgongoni mwangu!, nikamuonyesha binti wa mwanaume yule ambaye pia alipiga kelele , akamuomba baba yake anipeleke hospitalini, walinipeleka hospitali nikapewa dawa.
Ingawa mwanaume yule na familia yake wamuonyesha upendo , Bi Miriam kusisisitiza kuwa, ninataka kwenda kwenye ubalozi wa Burundi. Hatimaye aliutafuta mwanaume yule ubalozi kwa njia ya Google, akapata mahala ulipo. ’’Alinitafutia usafiri nikaenda kwa teksi hadi kwenye ubalozi…nilihisi moyo wangu umetulia’’.
‘’Nilipofika ubalozini nilijitambulisha kuwa mimi ni Mrundi, nilipokelewa vyema, nikawaeleza maafisa wa ubalozi masaibu niliyopitia nchini Saudia, walinisikiliza na ubalozi ulinisaidia kupata matibabu, nikaanza kuhisi vyema kimwili na kisaikolojia kwa muda wa miezi takriban sita, niliambiwa sasa umepona na unaweza kurejea nyumbani Burundi, na hivyo ndivyo nilivyorejea nyumbani kutoka Saudi Arabia’’.
‘‘Ninaweza kusema kuwa binafsi ninaishukuru serikali ya Burundi kupitia ubalozi wake nchini Saudi Arabia kwa kuniwezesha kurejea nyumbani Burundi.
Bi Miriam ni mmoja wa wanawake wengi wa Burundi na mataifa Afrika Mashariki wanaowenda katika nchi za kiarabu ikiwemo Saudi Arabia kutafuta ajira husuan na kazi za nyumbani.
Hata hivyo baadhi yao hujipata katika matatizo kama vile kutendewa ukatili pamoja na kunyimwa mishahara, na baadaye kukosa usaidizi wowote kutokana na kwamba wengi huingia Saudia kwa siri , na hivyo waajiri wao wanapowanyang’anya simu na paspoti hushindwa hata kuwasiliana na jamaa zao wanapoteswa.
Hatahivyo nchini Burundi, serikali imeanzisha mpango wa kuwasaidia wanawake wa Kirundi wanaotaka kwenda Saudi Arabia kuepuka ukatilialiofanywa Bi Miriam
Akizungumza na BBC, Msemaji wa wizara ya mambo ya nje wa Burundi Bi Ines Sonia Niyubahwe anasema serikali ya Burundi pamoja na serikali ya Saudi Arabia wameweza kuunda kamati ya pamoja ya wataalamu itakayohakikisha Warundi wanaokwenda Saudi Arabia wanatendewa haki kulingana na makubaliano ya awali baina ya muajiri na muajiriwa.
‘’Tatizo ni kwamba wengi kama Bi Miriam wanaondoka nchini kwa siri na kwa njia zisizo halali, kwahivyo inakua vigumu kufuatilia maisha yao wanapoingia saudi Arabia, tunachowaomba wanawake wa Burundi wanapokwenda Saudia watufahamishe. Sasa tuna kampuni ya Global Consulting ambayo tunafanya nayo kazi ambayo itaweza kuwafuatilia siku hadi siku kwa muajiri wao na kuhakikisha hawatesi kama Bi Miriam na haki zao zinalindwa . Tutashirikiana na kampuni hii pamoja na makampuni ya Saudi Arabia yaliyowapekeka kuhakikisha wako salama’’, anasema Bi Niyubahwe.
Bi Miriam anasema hali ngumu ya maisha na ukosefu wa ajira ni mambo yanayowasukuma wanawake wengi kutumia njia za siri kwenda Saudia kutafuta riziki, lakini anasema kwa kuwa sasa serikali ya Burundi imeweka mkakati wa ufuatiliaji wa mikataba na maisha ya Warundi wanaofanya kazi Saudia, huenda hali ikawa afueni.
Je Miriam anaweza sasa kurejea Saudia kufanya kazi baada ya serikali yake kuweka utaratibu wa kulinda haki za raia wake wanaofanya huko? , jibu lake ni: ‘’Hapana Mwarabu ni Mwarabu tu!, atakutesa tu, ukishafika mikononi mwake utateswa tu!’’
Kwa upande mwingine anasema hawezi kumwambia kila mtu anayetaka kwenda Saudi Arabia asiende, kila mtu ana bahati yake, aende huenda akapata bahati ya ya kuajiriwa na muajiri ambaye ni mzuri.
‘’Nina makovu ya mateso niliyopata Saudia, nashukuru kwa sasa ninaendelea kupona, sitasahau kamwe ukatili niliotendewa kwasababu makovu ninayaona kila siku!... siwezi kusahau ukatili nilioupitia saudia’’, anasema Bi Miriam."
Christine ntahe: mwanamke wa burundi anayewalisha yatima na watoto wa mitaani   - bbc news swahili,"Unapofika nyumbani kwa Bi Christine Ntahe mjini Bujumbura Burundi saa za mchana, utadhani ni makazi ya watoto wa mitaani.
Watoto kutoka wa mitaani na wenye wazazi masikini wasio na uwezo wa  kupata chakula hukusanyika nyumbani kwake kupata chakula cha bure.
Bi Ntahe  ambaye ni mwandishi wa zamani wa habari   amepokea tuzo mbali mbali kutokana  ajili ya ukarimu wake huku baadhi wakimlinganisha na ‘Mother Theresa’.
Watoto anaowalisha wamempatia jina ‘’Mama dimanche’ au ‘Mama Jumapili’ kwa kuwa huwalisha chakula siku ‘’muhimu’’ ya Jumapili.
Alianza kutoa chakula kwa watoto wa mitaani mwaka 1994  na mpaka sasa ameweza kuwasaidia watoto 10,000 kuishi. Katika Mazungumzo na Idhaa ya Kiswahili ya BBC , Bi Ntahe anaelezea ni kwanini aliamua kuchukua jukumu la kuwalisha watoto yatima na masikini, changamoto na vilevile anatoa wito kwa serikali na wazazi kuhusu watoto hao"
"Patricia hillary: sauti isiyochuja “sauti yangu, mtaji wangu” - bbc news swahili","Chanzo cha picha, Instagram/Patricia Hillary
Miongo miwili mpaka mitano iliyopita Muziki wa mwambao 'taarabu' asili nchini Tanzania ulivuma na kuwapa majina makubwa wanamuziki wake.
Mmoja wa wanamuziki hao ni mkongwe Patricia Hillary aliyetamba na nyimbo kama vile njiwa, jamani mapenzi na ni mdodo.
Patricia Hillary, mstaafu wa jeshi, aliyedumu kwenye muziki huu kwa zaidi ya miaka 40 safari yake ya muziki ni somo na funzo kubwa kwa waimbaji wa sasa wa taarabu.
Haya ni mambo matano ambayo hayajulikani sana kumhusu.
Chanzo cha picha, Patricia Hillary
Kipaji chake cha uimbaji wa taarabu asilia kilifunguliwa njia na Jeshi baada ya kumaliza chuo mwaka wa pili.
Alianza kuimba kanisani mkoani Tanga lakini mwaka 1980 wakati Jeshi likizunguka mikoani kutafuta vipaji lilifika mkoani humo na kuongea na mwenyekiti wa kijiji wakati huo ambaye pia alikuwa baba yake mkubwa na kiongozi wa ngoma ya Mdumange na alimchagua yeye.
""Aliambiwa tunahitaji binti mwenye heshima anayejielewa, tunataka kwenda naye jeshini mwenye adabu, moja kwa moja niliitwa” alisema Patricia
Anasema baba yake alimwambia amechaguliwa kwenda kuwakilisha ngoma ya mdumange lakini hakuwa amewahi kuicheza hiyo ngoma zaidi ya kuimba kwaya kanisani.
""Walikaa kama siku tatu, nikawa naelekezwa na baba yangu nitakavyoimba, na baadaye walikubali wakasema huyu atatufaa mpaka kwenye taarabu”
Hapo ndipo safari yake ilipoanzia, mgambo Tanga ilikuwa kambi yake ya kwanza na akafanikiwa kufanya nyimbo yake ya kwanza ‘mpenzi wangu wa jua’ baadaye walifiki Dar es Salaam na alipofika ndipo alipotengeneza nyimbo ya Njiwa.
Alipochaguliwa na jeshi mwaka 1980, wazazi wake ilikuwa ngumu kumuachilia lakini pia kanisa alilokuwa kisali na kuimba kwaya kabla ya hapo iliwaumiza.
""Niliwaambia nahitaji kwenda kutafuta maisha ntarudi, wengi  waliumia kwanini anaondoka walizuningumzia sana lakini niliwaambia na kwenda kuiwakilisha Tanga walisikitika”
Alikuwa ndio mwanamke pekee kuchaguliwa katika eneo alilokuwepo la Korogwe huku wengi zaidi walikuwa wanaume.
Kwa sasa wanajivunia sana kuhusu yeye  ""Hawafanyi chochote bila kunitafuta hata kama kuna harusi watanitafuta niende nikaimbe”
Sauti ya Shakira unaweza kusema ndio ile ya kumtoa nyoka pangoni, katika miaka yake 40 ya uimbaji sauti yake ipo vile vile, ya kuvutia na inanguvu ile ile aliyoimba Njiwa mwaka 1980.
“Naitunza sana sauti yangu mimi nina vitu situmii kabisa kutokana na kuitunza hii sauti yangu maana ndio mtaji wangu na ndio ofisi yangu”
Patricia anasema hatumii kabisa maji baridi, vinywaji vikali ili kuitunza sauti yake lakini pia anafuata masharti kama vile kutokukaa muda mrefu bila kuimba
“Uimbaji pia unamasharti na  nayafuata, hutakiwi kukaa muda mrefu bila kufanya mazoezi”
Chanzo cha picha, Instagram/Patricia Hillary
Alijaaliwa kupata watoto wawili na mume wake ambaye ni marehemu kwa sasa na baadaye mtoto wake mmoja alifariki kwa ajali na kubaki na mtoto mmoja
Lakini Patricia anasema mbali na mtoto wake wa kumzaa, ana kundi kubwa la vijana anaoishi nao kama watoto wake ambao ni watoto alioachiwa na wadogo zake na amewalea mwenyewe.
“Nilijaaliwa watoto wawili lakini nina watoto wengi nimachiwa na wadogo zangu, nimewalea mwenyewe na ndio wamiliki wa kila kitu changu katika muziki”
Anasema katika timu yake hiyo kuna wanamuziki, meneja na watayarishaji wa muziki pamoja wasimamizi wa shughuli zote za muziki wake
""Nilikuwa napenda sana uimbaji wa Shakira Saidi, alikuwa ni muimbaji mzuri Afrika Mashariki”
Shakira saidi alimvutia zaidi kuingia katika taarabu na moja ya nyimbo zake alizokuwa akizipenda kutoka kwake ni ‘akukatae hakwambii toka’
""Alikuwa na nyingi kama viva Frelimo, mapenzi ni kama donda alinivutia kwa vitu vingi”
Chanzo cha picha, Instagram/Patricia Hillary
Mwaka 2016 alistaafu Jeshi na kuendelea na shughuli binafsi za uimbaji wa taarabu ambapo kwa sasa anajivunia kuimba katika hafla mbalimbali za serikali anazopata mialiko, matamasha ya taarabu, harusi na hata katika majukwaa makubwa ya muziki kama Sauti za Busara."
'nilisikia sauti ikiniambia kuwa tayari rais nkurunziza amefariki’ - bbc news swahili,"Kwa watu wengi ni jambo zito na la uchungu kupokea taarifa ya kifo cha mume, na hali hii huwa nzito zaidi  mume anapokuwa rais…haya ndiyo yaliyomkuta Bi Denise Nkurunziza mjane wa Rais wa zamani wa Burundi Pierre Nkurunziza.
Mwandishi wa BBC Dinah Gahamanyi hivi karibuni alikuwa jijini Bujumbura nchini Burundi na alipata fursa ya kuzungunza na Bi Denise Nkurunziza akiwa katika ofisi ya kanisa lake, na kumueleza jinsi alivyopokea kifo cha mume wake Pierre Nkurunziza aliefariki Juni 8, 2020, na namna alivyowaeleza watoto habari ya kifo cha baba yao na jinsi anavyoendesha maisha yake kama mjane.
Kifo cha hayati Nkurunziza kilikuwa ni pigo kwa  Warundi wengi, wana Afrika Mashariki na watu wengine hasa waliomfahamu, lakini kwa Bi Denise na família yake  kifo hiki kilibadili maisha ya familia kwa kuacha pengo kubwa  lisiloweza kusahaulika, ikizingatiwa kuwa ni kifo kilichotokea ghafla. Wakati kifo kikitangazwa, Bi Denise Nkurunziza mwenyewe alikuwa ni mgonjwa katika  hospitali moja mjini Nairobi Kenya ambako alikuwa amelazwa kwa ajili ya matibabu.
Bw Nkurunziza alifariki dunia akiwa na umri wa miaka 56 na kifo chake kiliibua maswali mengi, huku baadhi wakihoji chanzo chake.
Kulikuwa na taarifa kuwa alifariki kutokana na virusi vya Corona, lakini baadaye serikali ya Burundi ilitangaza rasmi kuwa  alifariki dunia kutokana na mshuko wa moyo, baada ya kupata matibabu katika Hospitali ya Karusi nchini humo.
Denise Nkurunziza anasema alipokea taarifa ya kwanza kuwa Rais Pierre Nkurunziza alikuwa mgonjwa mahututi ambaye hajitambui kutoka kwa mkuu wa  itifaki wa rais.
Baada ya kupokea taarifa kuhusu hali ya kiafya ya mume wake Bi Nkurunziza anasema alifanya maombi na baada ya maombi akiwa ameketi alisikia sauti iliyomwambia kuwa Rais Nkurunziza alikuwa amefariki tayari .
‘’Nilisikia sauti ikiniambia kuwa tayari Rais Nkurunziza amefariki! nikaangalia kulia!, nikaangalia kushoto! Nikaangalia kila mahali nikajiuliza sauti hii imetoka wapi?, sikuona kitu chochote, nikajua ni sauti iliyotoka kwa Roho Mtakatifu’’, aliniambia Mjane wa Nkurunziza.
Baadaye Bi Denise alipata taarifa rasmi kutoka kwa serikali kwamba  Rais Nkurunziza amefariki.
''Nilipokuwa hospitalini Nairobi nilichukua muda wa kusali, wakati ule nilifanya maombi ya saa matatu bila kukoma, nikiwa sehemu moja bila kuondoka sehemu hiyo nikasali kwa saa tatu mfuluriza…nikijiombea, nikiombea watoto wangu, nikiombea kilio, nikiombea mpango mzima wa mazishi kwa ujumla''
''Ulikuwa ni wakati mgumu…kuwa mcha Mungu kulinifanya nimtegemee sana Mungu, ambaye alinipa nguvu, kumtegemea Mungu kulinifanya kwanza nijiulize kwamba, Mungu alijua kifo cha mume wangu, kwasababu ameamua kumchukua siwezi kumlaumu Mungu.  Mungu aliyeacha afariki amemuona na anafahamu kuwa ndio wakati wake, labda amemlinda na mambo ambayo yangetokea baadaye, mimi nilikuwa na mtizamo huo’’, anasema Bi Denise.
Mjane huyu wa hayati Nkurunziza, anapozungumzia kifo cha mumewe huenda ukakubaliana naye kwamba imani aliyonayo ndiyo inayompa nguvu za kuzungumzia kifo cha mumewe.
Kinyume na baadhi ya wanawake wajane,  Bi Denise haonekani kuwa na  hisia za huzuni, majonzi, wala kudondokwa na machozi anaposimulia kuhusu kifo cha mume wake Nkurunziza.
Katika muda wote wa mazungumzo yetu, kabla ya mahojiano, wakati wa mahojiano na baada ya mahojiano, alionekana mchangamfu, mwenye uso uliojaa  tabasamu, huku akimsifu Mungu kwa  kumpatia nguvu na ujasiri wa kupokea na kukikubali kifo cha mumewe.
Bi Denise anawasihi wanawake wanaojipata katika hali ya ujane kama yeye kuwa wavumilivu kwani ‘’yote hayawezi kutokea bila Mungu kujua, wavumilie walee watoto’’, anasema, huku akitabasamu.

Chanzo cha picha, Denise Nkurunziza/Twitter
Kama ilivyo kwa mzazi yeyote, haikuwa rahisi kwa Bi Denise Nkurunziza kuwafahamisha watoto wake sita wa kuzaa na wengine wengi yatima anaowalea kuhusu taarifa ya kifo cha baba yao.
‘’Halikuwa jambo rahisi kusema kweli, kuwafahamisha watoto wangu kifo cha baba yao, lakini kwa sababu nilikuwa nimewaombea na kumuomba Mungu anipe ujasiri, niliweza kuwafahamisha’’, anasema na kuongeza kuwa: ‘’ Kusema kweli ukiniuliza jinsi nilivyoweza haya yote…siwezi kukueleza, ilikuwa ni nguvu ya mwenyezi Mungu’’
‘’Baada ya kupokea taarifa ya kifo cha baba yao, nikiwa hospitalini Nairobi niliwapigia simu ya vídeo [vídeo call], nikawaambia…mnanitazama? Wakasema ndio? Nikawauliza mnaniona jinsi nilivyo? Wakasema ndio, nikawaambia si  mnaniona mimi ni mwenye furaha? Wakasema ndio mama…Nikawaambia sasa ninataka kuwapa taarifa na ninataka mkiipokea muwe wenye furaha tu kama mimi wakasema ndio…Ndipo nilipowaambia baba amefariki...Niliposema hivyo tu nikaona kamera ya video inaanza kuyumba…baadhi yao wakatoka mbele ya kamera wakaenda vyumbani kulia, nikawaambia walezi wawaache walie…walilia kisha wakanyamaza’’, anakumbuka Bi Nkurunziza.
Hatahivyo anasema mmoja wa watoto yatima anaowalea hakulia wakati ule kwasababu alidhani aliyefariki ni baba yake Bi Denise Nkurunziza [babu yao].
‘’Wenzake walimuuliza ni kwanini hakulia?, akasema babu alikua amezeeka sana ndio maana sikulia, lakini baadaye alipofahamishwa vizuri alilia sana, lakini baadaye wote walinyamaza’’, anasema.
‘’Unajua watoto nyakati za vilio huwatazama wazazi wao, wakati wote wa kilio walikuwa wananitazama jinsi ninavyojichukua…kama mlifuatilia kilio cha Nkurunziza binafsi sikulia kabisa nilikua mwenye nguvu, hata wakati wa mazishi nilizungumza, wengi walijiuliza niliwezaje kupata ujasiri wa kumzungumzia mume wangu katika kilio na mazishi vile?...naweza kusema ni ‘Mungu’ aliyeniwezesha kwa hivyo watoto walifuata mfano wangu hawakulia…waliniambia mama tulikua tunakutazama wakati wote wa mazishi, ungelia tu, na sisi tungelia!’’, aliniambia Bi Nkurunziza.
‘Maisha baada ya kifo cha Nkurunziza’
Kuhusu maisha yake baada ya kifo cha mumewe Pierre Nkurunziza, Bi Denise, alisema huku akitabasamu ’’ Nimekuwa nikifanya kazi ya Mungu, nikiwa Mke wa Rais na sasa ninaendelea nayo,’’ alisema.
Bi Denise haonekani kwa sasa haonekani katika siasa za Burundi japo hayati Nkurunziza alikuwa mwanachama wa chama tawala cha CNDD/FDD? Kuhusu hilo alijibu: ‘’Hapana mimi sio mwanasiasa, mimi nina kazi ya maombi, kuwaombea wanasiasa na wanananchi kwa ujumla… unajua kama kanisa tunajukumu la kuwaombea viongozi na chama kilichopo madarakani ili waweze kutekeleza majukumu yao ipasavyo, hiyo ndio kazi ninayoifanya’’, alisema.
‘’Nina vituo vya kuwalea mayatima wengi katika maeneo mbali mbali ya nchi na nimekuwa nikiwatembelea na kuwasaidia , pia ninawasaidia akinamama wajane, kwa kuwatafutia misaada mbali mbali ndio kazi ambayo nimekuwa nikiifanya’’, aliongeza.
Bi Denise pia ameeleza namna anavyoweza kuwalea  watoto wengi mayatima pamoja na kuwasaidia wanawake wajane nchini Burundi. ’’Hata kabla hatujaingia Ikulu nikiishi katika mtaa wa Bwiza wakati ilikuwa shida kwangu kula nilikuwa ninaishi na watoto yatima, tulikuwa tukishiriki chakula kidogo nilichokuwa nacho…binafsi mimi nilikuwa ninasema chakula ninachokula mimi hata mtoto wa pili anaweza kula, hata watatu, hata wanne wanaweza kukila, kwangu mimi kusaidia sio lazima uwe na vitu vingi.’’
Amekanusha kuwa anapata misaada kutoka serikalini na mashirika ya kigeni kwa ajili ya kuwatunza watoto yatima anaowalea: ’’Sipati msaada wowote kutoka kwa mashirika makubwa, ni watu binafsi tu wanajitolea kuwasaidia, kwa mfano katika sherehe za Krismasi na Pasaka akinamama wengi hukusanya misaada mingi kwa ajili ya watoto yatima na kuniletea’’, alijibu.
Mjane huyu wa hayati Nkurunziza ambaye ni Mlokole  tangu mwaka 1997, aliwekewa wakfu kuwa mchungaji Julai, 2011 na anamiliki Kanisa lenye uwezo wa kuwapokea waumini 10,000 mjini Bujumbura. Baada ya mahojiano na BBC  alijiunga na kwaya yake kanisani iliyokuwa ikifanya mazoezi ya nyimbo na kisha kuimba nayo nyimbo za kuabudu. Bi Denise Binafsi ni muimbaji wa kwaya ya kanisa lake.
Baada ya mahojiano nilipata fursa ya kuingia  katika kanisa la Bi Denise Nkurunziza ambapo niliikuta  kwaya yake jukwaani, ikiwatumbuiza waumini takriban 100 hivi, waliokuwa wamefika kwa ajili ya ibada ya jioni iliyoanza baadaye.
Hakuchelewa, mara Bi Nkurunziza aliingia katika kanisa lake ambapo  alisimama kando ya kwaya kwa muda wa dakika kama 10 hivi akiitazama kwaya,  na kisha alipanda jukwaani kuzungumza na baadhi ya wanakwaya mmoja baada ya mwingine, huku kiongozi wa kwaya akiimba wimbo wa kuabudu.
Baada ya muda mfupi alishuka jukwaani na kuelekea kwenye kiti chake kilichopo mbele na kuanza kuimba nyimbo za kuabudu, huku akinyoosha mikono yake juu, huku akionekana kuzama ndani ya maombi, muda wa ibada ulikuwa umeanza."
"Waridi wa bbc : “uraibu wa pombe karibu unitoe uhai wangu""  - bbc news swahili","Chanzo cha picha, Nkata Mwenda
Ni takribani miaka sita sasa imepita tangu Nkatha Mwenda anywe pombe na kuvuta sigara kwa mara ya mwisho.
Nkatha Mwenda kutoka Nairobi nchni Kenya, anasema ni jambo ambalo anajivunia na kulifurahia sana.
Anakumbuka jinsi alivyoanza kujikuta katika hali ya kupenda kunywa kupita kiasi mwanzoni mwa mwaka 2000, ni mara tu baada ya kumaliza shule ya sekondari na kuingia chuo cha mafunzo ya rubani hapa Nairobi.
“Nilikuwa bado binti mwenye ndoto nyingi , nilijiona kuwa rubani wa kimataifa siku moja, ”anasema Nkatha
Nkatha alisomea urubani kwa kipindi cha mwaka mmoja , ikiwa ni masomo ya kwanza yanayohitajika kwa kila rubani kuwa na leseni ya kurusha ndege mwenyewe hewani, aidha anakiri kwamba ndio kipindi hicho alianza kujifunza matumizi ya pombe na sigara .
Anasema wakati anajifunza kuwa rubani alikutana na marafiki ambao walikuwa wanapenda sana vileo baada ya masomo.
Licha ya kufaulu hatua ya kwanza ya urubani, alihitaji  Nkatha alifaulu na cheti cha kwanza cha kuwa rubani binafsi , ila alihitajika kwenda kwenye masomo mengine ya urubani ili kuanza kazi rasmi.
Wazazi walipata changamoto ya kumlipia ada, ambayo ilikuwa ghali kwa mtu kusomea urubani. Hivyo ilibidi wamwambie ajiunge na chuo kikuu kimoja nchini Kenya asomee somo la lishe bora, jambo ambalo Nkatha hakuridhishwa na uamuzi uliyochukuliwa na wazazi wake, akilini mwake alikuwa amejitayarisha kuwa rubani tu .
Chanzo cha picha, Nkatha Mwenda
“Nilipogundua kwamba sitaendelea na masomo ya urubani hapo ndipo uraibu wa pombe uliniingia kabisa  , nilificha uchungu wa kukosa kuwa rubani  kwa kunywa pombe, nilianza kuwa na sonona na msongo wa mawazo baada ya kugundua kuwa ndoto yangu ya kuwa rubani imekufa tayari ”
Nkatha anasema kwamba hali ya uraibu iliongezeka wakati anaingia chuo kikuu ,  kwani alishindwa kukubali mabadiliko na hatma ya kuwa hangeweza kuwa rubani tena hivyo aligeukia pombe na sigara japo aliendelea na masomo lakini muda wake mwingi ulipotea kwenye ulevi.
Baada ya kuhitimu elimu yake ya juu, Nkitha anasema alibahatika kuwa mjanja wa kutafuta kazi , licha ya kuwa alikuwa na shida ya unywaji wa  pombe alifaulu vizuri na kuwa mtaalam wa lishe bora alifanikiwa kupata kazi mara tu baada ya kumaliza masomo ya chuo kikuu .
Ila alipoajiriwa ndio kama ulizidisha ile kiu ya kunywa pombe na uvutaji wa sigara .
“Ninapoangalia nyuma ninaona nilikuwa nachukua maamuzi ambayo yalikuwa na madhara makubwa katika maisha yangu , siku ya kwanza niliyoajiriwa kazi nilifika ofisini nikiwa nimelewa chakari , ni mwenzangu mmoja aliyenisitiri na kunishauri nielekee sehemu maalum kulala ili kuaondoa harufu ya pombe na ulevi kichwani ”anakumbuka Nkatha
Chanzo cha picha, Mwenda
Aibu ya Pombe
Na kwa miaka 10 baada ya kuajiriwa kazi Nkatha alijikuta akinywa pombe kupindukia , anasema kwamba kuna wakati alikunya pombe jumatatu hadi jumapili bila kujali chochote .
Madhara ya unywaji huu wa pombe yalianza .
Cha kwanza anasema kuwa kila wakati alikuwa anajikuta amezimia kwa kunywa sana au  amelala sehemu ambayo haijui au  hakumbuki ni vipi alifika nyumbani. Vile vile  anasema kwamba alinusurika mara kadhaa na ajali mbaya za barabarani kwani alikuwa anaendesha gari lake akiwa amelewa .
Vilevile nafasi yake kazini ilimuwezesha kusafiri nchi mbalimbali na maeneo mbalimbali nchini Kenya akiwafundisha watu kuhusu masuala ya kampuni anayofanyia kazi, wakati mwingine anasema alikuwa mlevi na sio mara moja au mbili alishindwa kuingia kwenye mikutano mikubwa kwasababu ya kulewa hivyo alikuwa akishindwa kusimama kwenye majukwaa kutoa hotuba za kikazi
Matukio kama haya ya aibu na fedheha anasema yalianza kumtia wasiwasi kwani  watu waliokuwa karibu na yeye walikuwa wamegundua kuwa alikuwa na shida ya unywaji hatari wa pombe, Nkatha anasema kimoyomoyo  alitamani aache kabisa pombe na sigara  ila hakuwa na nguvu kabisa ya kuhimili kuacha.

Chanzo cha picha, Mwenda
Kuacha kunywa pombe
Anakumbuka mwaka 2016 disemba wakati wa msimu wa sikukuu za krismasi na kama kawaida yake alikuwa tayari kusherehekea kwa mbwembwe za kila aina hasa katika unywaji , ila anasema baada ya usiku mmoja wa kunywa pombe , aliporejea nyumbani na kulala alipata ndoto, anasimulia kuwa katika ndoto hiyo alijiona akiwa kwenye ajali mbaya sana ya barabarani na kwamba alifariki kutokana na ulevi uliomsababisha kutodhibiti gari lake .
Nkatha alipoamka kutoka usingizini anasema alihisi uoga na wasiwasi kuwa huenda ndoto hio ikatimia iwapo ataendelea na unywaji pombe anakumbuka Disemba 24 mwaka 2016 ndio ikawa siku aliyoacha uraibu wa pombe na sigara .
Nkatha anasema kwamba imemgharimu msimamo dhabiti wa kuwa harudi nyuma katika maisha ya kale ya pombe .Vilevile kichochezi kikubwa chake anasema kwamba ilikuwa kuandamana na marafiki ambao walikuwa walevi ilibidi aachane nao.
Mwisho wa uraibu wa unywaji pombe na matumizi ya kuvuta sigara Nkatha alipata maono mapya ya kuanza shirika lisilo la kiserikali linalohamasisha wanawake kupambana dhidi ya matumizi ya pombe na dawa ya kulevya. Nkatha anasema kwamba katika vitongoji vya eneo la Ruiru Kaunti ya Kiambu aliwakusanya wanawake waliokuwa wanajiuza miili yao ambao walikuwa wametekwa katika uraibu kama yeye na kuwasaidia kujielewa na kuacha tabia hiyo.
Shirika lake kwa jina 'Grace youth recovery center' linahusika sana na harakati dhidi ya unywaji pombe kiholela .
Nkatha anasema kwamba miaka 10 ambayo alikuwa mateka wa pombe lilikuwa ni somo kubwa kwake na amechukua jukumu la kufanyakazi na wanawake wanaojikuta kwenye uraibu wa pombe kwani anaelewa kuwa baadhi ya wanawake hao wanaotumia pombe vibaya huwa ni sonona na taabu nyingi ambazo zinawakumba kupitia unywaji huo wa kiholela"
"Ufahamu mtaa wa buyenzi, kitovu cha kiswahili na maisha ya waswahili wa burundi - bbc news swahili","Katikati mwa mji mkuu wa Burundi Bujumbura unapatikana mtaa maarufu sana wa Buyenzi. Umaarufu wake umetokana na kwamba  eneo hili  lina wakazi wenye utamaduni tofauti kabisa na ule wa wakazi wa maeneo mengine ya Burundi, kuanzia lugha, chakula mavazi na mtindo wa maisha kwa ujumla.
Eneo hili ni  kitovu cha Waswahili na lugha ya kiswahili, kwa hiyo maisha yao ni ya kiswahili.  Je Waswahili walifikaje Burundi nani kwanini Buyenzi ni kitovu cha  Waswahili  Mzee Anzuruni Hussein , mmoja wa  wataalamu wa historia ya Waswahili na utamaduni wao nchini  Burundi,  alizungumza na  mwandishi wa BBC Dinah Gahamanyi...
*Video imehaririwa na Eagan Salla"
Fahamu ni kwanini ni mwiko kwa mwanamke kupiga ngoma za burundi   - bbc news swahili,"Ngoma za Burundi zimekuwa kivutio kote duniani kutokana na midundo yake yenye mvuto na tayari ngoma hizi zimeshirikishwa katika filamu maarufu na albamu kadhaa kote duniani. Kutokana na ubora wake ngoma hizi sasa zinatambulika na Shirika la Umoja wa mataifa kuhusu Utamaduni Unesco kama urithi wa utamaduni usioonekana.
Kiasili ngoma hizi zilipigwa wakati wa sherehe maalum kama vile kuzaliwa kwa mtoto, mazishi na kutawazwa kwa mfalme. Lakini  sasa serikali imepiga marufuku ngoma hizi kupigwa bila idhini ili kulinda mila zinazoendana na Ngoma za Burundi. Moja wapo ya mila hizi ni kwamba ni mwiko kwa mwanamke yoyote kuzipiga.
Hivi karibuni Idhaa ya Kiswahili ilikuwa Burundi ambapo ilipata fursa ya kutumbuizwa na kikundi kimoja cha Ngoma za Burundi ili kufahamu mengi kuhusu ngoma hizi.
Imeandaliwa na Dinah Gahamanyi
Uhariri wa video na Eagan Salla"
Kwa nini kuna uhaba wa noti za naira na kwa nini wanigeria wanaandamana? - bbc news swahili,"Katika wiki za hivi karibuni, Wanigeria wengi wameachwa bila pesa za kulipia bidhaa muhimu, kutokana na uhaba wa noti mpya za naira.
Matokeo yake, maandamano ya ghasia yalizuka katika maeneo kadhaa. Katika azma ya kutuliza mvutano, Rais Muhammadu Buhari alitangaza kwamba moja ya noti tatu zinazoondolewa itarejeshwa katika mzunguko.
Benki Kuu ya Nigeria ilizindua noti mpya za naira 200, 500 na 1000 zilizobuniwa mwezi Novemba mwaka jana, zenye lengo la kuzuia mfumuko wa bei unaoongezeka, uhifadhi wa fedha na bidhaa ghushi.
Kwa nini kuna uhaba wa noti za naira na kwa nini Wanigeria wanaandamana?"
"Kuanzia kujamiiana na mkwe hadi  kumchapa viboko maiti, hizi ni baadhi ya tamaduni za kipekee afrika  - bbc news swahili","N﻿a Dinah Gahamanyi
B﻿BC Swahili
Chanzo cha picha, Getty Images
Utamaduni ni jinsi binadamu anavyokabili maisha katika mazingira yake. Hii pamoja na ujuzi, Imani, Sanaa, sheria , mila, desturi, ambavyo mtu anajipatia kama mwanajamii. Inapokuja kwamba mambo fulani yanakubaliwa na jamii fulani kutekelezwa basi huitwa utamaduni wa jamii hiyo. Tutakubaliana kwamba walau kila mmoja wetu ni sehemu ya utamaduni fulani, na tunajivunia tamaduni zetu kwa vile ni sehemu ya maisha yetu. Waswahili husema msahau mila ni mtumwa!.
Katika baadhi ya jamii za Kiafrika  na dunia kwa ujumla baadhi ya tamaduni   hujitokeza na kuonekana kuwa za kipekee,  kwa jamii nyingine.
Katika Makala hii tunaangazia baadhi ya tamaduni zinazoonekana kuwa za kipekee kutoka baadhi ya mataifa ya  Kiafrika.
Utamaduni wa shangazi wa bibi harusi  kufanya tendo la ndoa na mume wa mpwa wake huenda likawa jambo la ajabu katika jamii nyingi, lakini sio jambo geni kwa Jamii ya  Banyankole (au Manakole).
Wanyankole ni wenyeji wilaya za Mbarara, Bushenyi, Ntungamo, Kiruhura, Ibanda, Isingiro na  Ntungamo magharibi mwa Uganda.
Ndoa katika jamii hii, sawa na jamii nyingi za Kiafrika  ni jambo muhimu sana  kwani wazazi hufurahishwa na ndoa za watoto wao ambao huwapatia wajukuu na kuendeleza kizazi.
Heshima ya familia ya bibi harusi  ni jambo muhimu sana…na hii itatokana na  binti yao kuolewa akiwa bikra.
Lakini bibi harusi anapoolewa na kubaini kuwa mumewe ana tatizo la kufanya tendo la ndoa, humfahamisha shangazi yake, ambaye huhakikisha iwapo kweli mume wa mpwa wake hawezi kufanya tendo hilo, kwa kufanya tendo la ndoa mume wake ili kujiridhisha kwamba kweli ana tatizo hilo au la.
Anapobaini kuwa  kweli mkwe hajiwezi kimapenzi huwapatia wanandoa  ushauri kuhusu hatua inayofuata... unaweza kuwa ushauri wa ufundi wa tendo hilo kama atabaini kuwa ndilo tatizo , au ushauri wa matibabu, pale anapoona mkwe anauhitaji.
Chanzo cha picha, Mbarara City/facebook
Utamaduni mwingine  ambao huenda ukawa ni wa nkipekee katika jamii hii ya magharibi mwa Uganda ni ule wa baba mkwe kushiriki tendo la ngono na mke wa mwanaye wa kiume.
‘’Katika mila ya Kinyankole ni jambo  lililokubalika tangu jadi kwa baba wa mwanaume kufanya tendo la ndoa na mke wa mwanaye yaani mkwe. Hii inafahamika kama ‘’kwenda  kuona ni wapi ng’ombe za mahali  zilikoenda,‘’alinieleza  mkazi wa Kampala ambaye hakutaka jina lake litajwe, ambaye pia ni Myankole.
‘’Licha ya kwamba mila hii ilikatazwa na serikali kutokana na kwamba ilionekana kuchangia kueneza maambukizi ya HIV/UKIMWI, bado katika maeneo ya vijiji vya wafugaji hasa wanaohamahama bado inatekelezwa japo kwa usiri sana.... ni vigumu kwa mtu wa nje kujua ila wanafamilia wenyewe'', alisema na kuongeza kuwa : ''Mfano babu yangu amekuwa akilala na wake za watoto wake, ingawa hawapendi lakini wanalazimika kufanya hivyo kwa kuwa ni mila ’’, aliiambia BBC.
Serikali ya Uganda ilipiga marufuku mila za kushiriki mapenzi  kiholela baina ya watu wa familia ambazo zilisemekana kuchangia maambukizi ya HIV/UKIMWI.
Mwanamke mwingine wa Kinyankole ameiambia makala hii: ''Kutokana na  elimu na dini na kuchangamana kwa Wanyankole na jamii nyingine, baadhi yao wamekuwa wakiachana na tamaduni hizi, japo ni wengine bado wanauendeleza''.
Kuogeshwa ndani ya maziwa
Kabila la Wanyankole lina tabaka mbili Bahima na Biru, huku Wahima wakiwa ni wafugaji na Biru wakiwa ni wakulima.
Katika utamaduni wa Wahima wiki moja kabla ya kuolewa, bibiharusi huogeshwa ndani ya maziwa ya ng'ombe na kuyanywa kila siku  na kisha  hapakwa mafuta ya ngombe ili ngozi yao iwe laini.
Ni kasoro kwa mwanamke wa Kihima kuwa mwembamba. Hivyo basi Bibi harusi mtarajiwa  hulishwa nyama, maziwa na mafuta ya ngombe ili aweze kunenepa na kuwa na mwili nyororo.
Unene wa mwili wa mwanamke ndio urembo wake Kulingana na utamaduni wa kihima mwanamke mwembamba huonesha kuwa familia anapotoka ni maskini sana.
Utamaduni huu unapatikana katika kabila la Wajaluo ambao ni  jamii za Wanailotiki wanaopatikana katika Magharibi mwa Kenya na Mara upande wa Tanzania -Afrika mashariki.  Jamii hii inafahamika kwa kutunza utamaduni wao kwa miaka mingi.
Kinyume na tamaduni nyingine, katika jamii ya Wajaluo wa Kenya, mjane anatarajiwa kulala chumba kimoja na marehemu mume wake kabla ya kuzikwa.
Kulingana na Wajaluo, hii ni sehemu ya mila inayolenga kuwatakasa wanawake wajane- ili wawe tayari kwa ajili ya kuolewa tena.
Wakati mwanamke mjane anapolala chumba kimoja na marehemu mumewe, anatarajiwa kuota ‘’ndoto za lazima’’ akiwa na marehemu kimapenzi, mara ya mwisho, ndipo awe ‘huru’ na tayari kuolewa tena.  Iwapo hataota ndoto ya aina hiyo, hufanyiwa matambiko ya kimila zaidi ili kumtakasa na kumuweka huru ili aweze kuolewa tena. Licha ya kwamba mila hii inaendelea kutekelezwa  Wajaluo hasa wanaoishi katika maeneo ya vijijini, baadhi yao wameonekana kuiacha kutokana na  Ukristo na maisha ya kisasa.
Mila ya kusindikiza roho ya mfu
Mila nyingine ya kipekee katika jamii ya Wajaluo ni mila ya kufukuza roho ya mfu. Mila hii hufanywa kwa tambiko ambalo  hufanywa na wanaume pekee. Shughuli hii  hufanyika  kwenye mto, ili kuhakikisha maji yanaisomba roho ya kifo. Aina ya mnyama anayeuliwa katika tambiko hili hutegemea hadhi ya marehemu. Mtoto au kijana mdogo anapofariki , jogoo huchinjwa, na iwapo marehemu ni mzee basi mnyama huuawa na tambiko hutekelezwa tena kwa jogoo.
Huenda  sio mara ya kwanza kusikia  kuhusu imani zinazoambatana na kifo cha mtu aliyejinyonga.
Wakati mtu anapojinyonga mtini katika eneo la Nyanza na baadhi ya maeneo mbali mbali ya  Magharibi mwa Kenya, mwili wake hutandikwa viboko vingi kabla ya kushushwa kutoka kwenye mti au sehemu  aliojinyongea, na maiti huzikwa mbali na nyumbani kwao katika eneo linaloelezewa kama  ‘gunda’ — lililotengwa kwa ajili ya mazishi ya watu waliojinyonga na kutengwa.
Utamaduni huu pia hutekelezwa na jamii ya Abaluhya wa Magharibi mwa Kenya na jamii nyingine za nchi mbali mbali za Kiafrika.
Katika mila, desturi na tamaduni za makabila mengi muundo wa familia hasa ndoa hutofautiana. Ndoa kawaida huhusisha mwanaume na mwanamke, lakini katika mkoa wa Mara, wilaya ya Tarime, Tanzania, utamaduni wa wanawake kuwaoa wanawake wenzao bado ni jambo la kawaida
Alipozungumza awali na BBC mkazi wa mkoa wa Mara nchini Tanzania Wegesa mwanamke wa miaka 60 amemuoa  mwanamke mwenzake -Nyanshwi mwenye umri wa miaka 35  alisema ‘’Kwa mila na desturi msichana harithi kwahiyo  nimemchukua mka mwana wangu  na sasa tumeishi miaka 15…tunaishi vizuri ananisaidia shamba tunaenda naye , maji ananiendea ’’.
Awali utamaduni huu uliwawezesha wanawake wagumba  kuwaoa wanawake  watakaowazalia watoto na wanaume wengine na kuitwa wao.
Chanzo cha picha, Bristol Archives/Universal Images Group via Getty Images
Ukeketaji wa wanawake umekuwa mojawapo ya mila ambazo zimepingwa sana katika sehemu mbali mbali duniani ikiwemo Afrika.
Mataifa kadhaa yamefaulu kuharamisha utamaduni huo lakini bado kunazo jamii zinazotekeleza utamaduni huo kisiri.
Ukeketaji unafanyika kwa njia mbali mbali kulingana na aina ya upasuaji ama oparesheni inayofanyiwa sehemu ya siri ya mwanamke;
Kwa mfano Katika jamii ya Wakurya , upande wa Kenya  na Tanzania, jamii ya Wamaasai kutoka nchi hizo, pamoja na Wasomali,  kila mwanamke  anatarajiwa kuwa amekeketwa.
Unyanyapaa  unaozingira wanawake ambao hawakupitia mila hii  (FGM) ni jambo linalojitokeza katika utamaduni huu ambapo  mwanamke ambaye hajakeketwa huonekana  mwenye kasoro kubwa, kiasi kwamba hukejeliwa na kunyanyapaliwa na jamii. Baadhi ya watu wa jamii hizi hata hivyo wameanza kuepuka utamaduni huu.
Tohara au Sunna (""jadi""): Hii inahusisha kuondolewa kwa ncha ya kisimi. Hii ndio operesheni pekee ambayo, kiafya, inaweza kufananishwa na tohara ya kiume.
Kutoboa sehemu za siri: Hii inahusisha kuondolewa kwa sehemu za siri, na mara nyingi pia labia minora. Ni operesheni ya kawaida na inafanywa kote Afrika, Asia, Mashariki ya Kati na Peninsula ya Arabia.
Tohara ya Mafarao: Hii ni operesheni kali zaidi, inayojumuisha uondoaji pamoja na kuondolewa kwa sehemu za siri na kushona.
Chanzo cha picha, Getty Images
Amasunzu ni mtindo unaojitokeza kuwa wa kipekee miongoni mwa tamaduni za Kiafrika. Mtindo huu wa nywele unaaminiwa kuwa ulianza miongoni mwa Wanyarwanda zaidi ya miaka  500 iliyopita. Ni mtindo   uliopendwa na watu wa tabaka mbali mbali za kijamii nchini Rwanda na na rika tofauti . Ulikuwa na maana tofauti…Kwa wapiganaji  uliashiria nguvu na  ushujaa.  Kwa wasichana wadogo ilikuwa ni alama ya ubikra.
Ulikuwa ni mtindo wa hadhi kwani ni watu waliokuwa na hadhi katika jamii waliouchana. Amasunzu ni njia ya kuupendezesha mwili.
Kwa kuwa Amasunzu ni mtindo ambao unatengenezwa bila vibanio, unahitaji kutembea na kuchanuo ili kuendelea kuzichana nywele ili ziwe nadhifu wakati wote pale zinapolegea. Mti ndo huu umekua ukiendelea kutoweka kwa miongo kadhaa iliyopita, lakini umeanza kujitokeza tena hasa miongoni mwa vijana wa Kinyarwanda.
Chanzo cha picha, Kevin Mazur/Getty Images/New Times/Public domain
Kwa kuwa Amasunzu ni mtindo ambao unatengenezwa bila vibanio, unahitaji kutembea na kuchanuo ili kuendelea kuzichana nywele ili ziwe nadhifu wakati wote pale zinapolegea. Mti ndo huu umekua ukiendelea kutoweka kwa miongo kadhaa iliyopita, lakini umeanza kujitokeza tena hasa miongoni mwa vijana wa Kinyarwanda.
Chanzo cha picha, Getty Images
Hadi hivi karibuni ndoa katika jamii ya Wasomali iliangaliwa kama kitu kinachounganisha sio mwanamke na mwanaume pekee bali pia familia na koo.
Hadi hivi karibuni kabisa, ndo nyingi za  Kisomali zilikuwa ni za kupangwa, na kwa kawaida zilikuwa zinapangwa baina ya wazee wenye utajiri na baba wa msichana aliyetaka kumuoa.
utamaduni huu bado inaendelea kutekelezwa katika maeneo mengi ya vijijini katika karne hii ya 21.
Kwa kawaida mwanaume hulipa mahali kwa familia ya bibi harusi mtarajiwa – Wanyama hasa ngamia au pesa.
Bibi harusi Msomali  huishi na familia ya mume wake baada ya kuolewa, huku wazazi wake wakimpatia nymba na vifaa vya nyumbani. Hata hivyo kuendelea kutumia ubini wa familia yake.
Chanzo cha picha, Getty Images
Katika eneo la  magharibi mwa Kenya kwa kuhofia laana .
Kulingana na desturi za jamii ya Wabukusu wakazi wa magharibi  mwa Kenya kichwa cha mfu kinafaa kuzikwa kikiangalia   mbali na boma,  na vitu kama viatu ,shati , au tai vinafaa kulegezwa katika mwili wa marehemu.
Ili kutekeleza utamaduni huo wazee wa kabila hilo waliwafukua na kuwazika watu wao walioaga dunia kwa sababu ya Corona walipokuwa wakizikwa na maafisa wa afya.
Hatua hiyo ilichukuliwa ili kuzuia jamaa za walioaga dunia kuikaribia miili ya wapendwa wao wakati wa mazishi na hivyo maafisa wa afya ndio waliopewa jukumu la kuizika miili yao .
Wazee wa jamii hiyo walisema iwapo hilo halingefanyika inaaminika mtu aliyefariki anaweza kuitesa familia yake katika ndoto zao.
Utamaduni au mtindo wa 'kupiga matiti pasi' ili kuyazuia yasiwe makubwa umekithiri Afrika Magharibi na hasa nchini Cameroon.
Wanaotekeleza hilo hudai kwamba hatua ya kuzuia kukua kwa matiti ya wasichana wanaoanza kubaleghe huwazuia wasichana wadogo kuwavutia wanaume na hivyo basi kuepuka dhuluma za kimapenzi lakini jambo hilo limetajwa na wanaharakati kama ukiukaji wa haki za wasichana na dhuluma za kijinsia .
Jiwe hutiwa katika moto kama kaaa kisha kupitishwa juu ya matiti kwa lengo la kuyapunguza.
Nchini Cameroun ambako utamaduni huo umekithiri, serikali na mashirika mbalimbali ya haki za binadamu yanapambana na wovu huo ili kuzuia mateso kwa maelfu ya wasichana.
Kupiga matiti pasi ni zimwi kama utamaduni wa kuwakeketa wasichana katika baadhi ya jamii Kiafrika.
Athari za kitendo hicho kwa Jane hazitaisha hivi karibuni na zinamuathiri hadi wakati huu katika maisha yake ya utu uzima ."
Hizi ni tamaduni 6 tata na za kushangaza 'zaidi' duniani - bbc news swahili,"Chanzo cha picha, Getty Images
Jambo moja linalowatofautisha binadamu na ulimwengu wa wanyama ni tabia ya kukuza mila na desturi katika kila kitu kinachowazunguka kuanzia urembo wa kimila hadi tabia. Ni ukweli kuwa Ulimwengu umetajirishwa na maelfu ya tamaduni tofauti tangu mwanzo, kitu kimoja muhimu cha utamaduni wowote ni kanuni tiifu.
Kwa mujibu wa mtandao wa ncbi.nlm ulionukuu Price 'Atlas of Ethnographic Societies, Kuna tamaduni zaidi ya 3800 duniani za kipekee ambazo zipo zilizozeleka na hazionekani kama za kushangaza lakini zipo ambazo ukizisikia zitakushangaza.  Kwa jamii husika inayosimamia na kufuata tamaduni hizo inajivunia uwepo wa tamadunia wanazoziamini, wanaziheshimu, kuzithamini na kuziendeleza kutoka vizazi na vizazi.
Muhimu ni kwamba jamii duniani inatambua utofauti wa tamaduni na zinaheshimika bila kubeza, na hilo linafanya kuwepo kwa urahisi wa mtu yoyote kwenda kuishi na jamii nyingine bila kuwepo kwa mizozo ya kitamaduni, kwa sababu ya heshima na kutambua umuhimu wa tamaduni za watu wengine.
Pamoja na uwepo wa tamaduni nyingi, zipo za kushangaza zaidi ulimwenguni, miongoni mwa hizo ni hizi 6
6: Kuonyesha kitu kwa ishara ya midomo (lips)- Nicaragua
Chanzo cha picha, villataina.com
Kufanya vitendo kwa kutumia ishara ya mikono ni mila iliyozoeleka katika tamaduni mbalimbali. Watu wengi hutumia kidole hasa cha shahada kuonyesha kitu, Lakini huko nchini Nicaragua ni kawaida kabisa kwa raia kuonesha ishara kwa kutumia midomo (lips) badala ya kidole kama watu wengi walivyozoea duniani. Midomo inatumika kwa ishara ya kukubaliana kitu, kuonyesha kitu, ama njia ama kukupa ujumbe.. Kwa hivyo kwenye mazungumzo na watu wa utamaduni huu inakupasa ukodoleee macho na kufuatilia zaidi midomo yake kuweza kuelewa kuliko mikono.
Unaweza kujiuliza inakuaje mtu anatumia ishara ya midomo kuelekeza kitu? Huanza kwa kuuvuta mdomo ili kutengeneza sura yenye mdomo wa bata na kisha huanza kupeleka mdomo mbele au upande mmoja na mwingine kuonesha unachokusudia.
Ishara kwa mdomo hutumiwa katika mazungumzo kuashiria kitu kinachotokea karibu. Wenyewe wanaelewana vizuri na ni kitu kinachokutambulisha ukaribu wa kijamii kwa watu wa Nicaragua.
5: Kulala kifudifudi kama heshima - Nigeria
Chanzo cha picha, Joshua Orekhie
Kwa watu wa jamii ya Yoruba, kabila ambalo limechukua sehemu kubwa nchini Nigeria, mila ya kulala kama salamu inachukuliwa kwa uzito mkubwa hasa wakati wa kusalimia wazee ama watu wazima. Imezoeleka upigaji wa magoti kaa mila iliyo maarufu Afrika. Lakini kwa Yoruba, kijana kulala chini kabisa na kuweka uso chini ni ishara ya utii kwa wakubwa.
Vijana kutoka kabila la Yoruba hususani mabinti hupiga magoti wakati wa kusalimiana na kwa wanaume kwa kawaida hulala kifudifudi. Hii ni Ishara ya heshima na kwa wazee katika jamii. Utamaduni huo  ndiyo unatofautisha Wayoruba na makabila mengine nchini Nigeria.
4: Salamu za mabusu - Ufaransa
Chanzo cha picha, Getty Images
Kupiga busu ni jambo kama la kawaida katika jamii nyingi hasa za Magharibi, lakini kupiga busu kila mtu na kwa idadi zaidi ya mara moja na kila wakati ni utamaduni uliozoeleka sana nchini Ufaransa.
Katika kila utamaduni kuna namna yake ya kusalimiana. Ufaransa ili uonekanae umethamini mtu na kumsabahi ni muhimu kumpiga busu, na unavyompiga busu mara nyingi zaidi ni kuonyesha thamani yake na namna unavyomuheshimu zaidi. Tamaduni za Amerika ya kusini hutumia kitendo cha kubusu wapendwa wao wa karibu na marafiki wapya kwenye shavu kama njia ya kusalimiana.
Lakini nchini Ufaransa utamaduni huo unaenda mbali zaidi, kama njia ya kutoa salamu ambapo kuna tofauti ya busu kati la wanaume na wanawake. Namna unavyomsubu mwanamke ama mwanaume kunatofautina.  Pili, idadi ya busu zinazohitajika kukamilisha mabadiliko ya salamu hiyo na zaidi ya hayo ni kwamba Wafaransa wanatakiwa kusalimiana na kila mtu kwenye sherehe au mkusanyiko baada ya wageni kuwasili iwe wanawajua waliohudhuria au la.
Uiwa Ufaransa, jiandae kupigwa mabusu mengi na jitayarishe kupiga mabusu mengi, kwani ni utamaduni wa kawaida kabisa.
3: Kuwatemea mate mabibi harusi - Ugiriki
Chanzo cha picha, Getty Images
Hii mila ilipata umaarufu mwaka 2002 kupitia filamu ya 'My big fat greek wedding'.
Kutemea mate katika tamaduni za Kigiriki ni namna ya mtu kukutakia heri na kusaidia kuondoa mikosi na mabaya. Leo, desturi hiyo imebadilika na kuwa kitendo cha ishara zaidi ambapo wageni hutamka kwa nguvu ""ftou ftou ftou."" Na kutema mate.
Wagiriki hufanya hivyo katika matukio mengine ya pekee kama vile ubatizo ili kumtakia afya njema mtoto. Kutema mate kunaweza kufanywa pia kama hatua ya kutambua ushirikiana ili kuepusha maovu wakati wa mazungumzo ya kawaida.
2: Siku ya kupeana mimba - Urusi
Chanzo cha picha, Getty Images
Katika hotuba yake ya Hali ya Taifa hilo ya mwaka 2006, Rais wa Urusi Vladimir Putin alitaja janga la idadi ya watu kuwa ni tatizo la dharura zaidi linaloikabili Urusi na akatangaza jitihada za kuongeza kiwango cha idadi ya watu na kuongeza uzazi kwa Urusi, ikiwa ni pamoja na kutoa motisha ya pesa taslimu kwa familia ambazo zina zaidi ya mtoto mmoja, ili zihamasike kuongeza watoto.
Septemba 12 kila mwaka ni siku muhimu sana Urusi hasa eneo la Ulyanovsk, ambapo wanaipa heshima kama 'siku ya kupeana mimba kwa raia wa Urusi. Utamaduni huu kawaida unazungumzia wenza kukupata muda maalumu wa faragha ya ndoa na uzazi kwa njia ya kipekee.
Hivyo Serika ikaanzisha siku ya mapumziko kwa umma maalumu kwa ajili ya kuwapa wanandoa muda wa faragha kwa matumaini kwamba watashika mimba. Wazazi ambao watoto wao huzaliwa miezi tisa baadaye wanaweza hata kushinda zawadi kwa kusaidia kuwa mstari wa damu kuendelea damu ya Urusi. Watoto wanaozaliwa Septemba 12 hupata zawadi kutoka kwa Mamlaka.
Mnamo mwaka wa 2005, Gavana Sergey Ivanovich Morozov wa Ulyanovsk, eneo lililoko kilomita 800 Mashariki mwa Moscow, aliongeza kipengele cha kufurahisha kwa kampeni ya kitaifa kwa kutangaza Septemba 12 kama Siku ya Kupeana mimba na kuwapa wanandoa likizo ya kazi ili kupata fursa ya faragha kwa ajili ya kutengeneza kizazi kijacho.
Tuzo kuu ya 2007 lilikwenda kwa Irina na Andrei Kartuzov, ambao walipokea UAZ-Patriot, gari la kifahari huko Ulyanovsk. Washiriki wengine walizawadiwa kamera za video, TV, friji na mashine za kufulia.  Urusi imeamua kutenga siku hiyo na zawadi zingine kama hamasa kutokana na viwango vya uzazi nchini humo kupungua pamoja uwiano usio sawa kati ya wanaume na wanawake na maisha mafupi ya wanaume wa Urusi yanaleta wasiwasi mkubwa kwa jamii.
1: Kubarizi kwenye makaburi - Denmark
Chanzo cha picha, Getty Images
Wakati makaburi ni sehemu ya kuogofya katika nchini nyingi, lakini Wadenmark wanaona inafaa kubadili makaburi yao kuwa maeneo ya kujumuika na kubarizi. Makaburi yao yamepambwa vizuri na hutembelewa na wengi wakati hali ya hewa inapoanza kuwa joto.
Sehemu ya makaburi ya Assistens Cemetery iliyopo katika mji mkuu wa nchi hiyo, Copenhagen ni mfano mzuri wa makaburi hayo ambapo kubarizi hapa utakuwa unashiriki pamoja na wadenmark wengi maarufu waliozikwa hapo akiwemo Christian Andersen.
Katika makaburi haya utakuwa watu wametandika virago vyao wamepumzika huku wakijisomea vitabu, kuangalia filamu kwenye simu na Kompyuta zao au kuzungumza tu huku wakila na kunywa viburudisho mbalimbali."
Siri za ndoa: siri 5 ambazo mke hafai kumwambia mume wake licha ya utamu wa penzi lao - bbc news swahili,"Chanzo cha picha, Getty Images
Ndoa ni muhimu, na huwa muhimu kwasababu ni kitu kinachowaunganisha mume na mke na kuanzisha familia, na huleta baraka nyingi kama vile watoto na nyinginezo nyingi.
Hata hivyo siku hizi, ndoa nyingi huishia kuvunjika  kutokana na sababu moja au nyingine, hususan kutokana na ugomvi ndani baina ya wanandoa.
Bila shaka haipaswi kuwa siri baina ya wanandoa, lakini kuna baadhi ya vitu ambavyo mwanamke hapaswi kumwambia mume wake, hata kama wanapendana kiasi gani.
Katika  jamii nyingi za kiafrika kuna msemo usemao, masikio yasiposikia , moyo hauwezi kukasirika.
Na kama tunataka  amani ndani ya familia lazima kutakuwa na matukio magumu , na mwanamke anapaswa kusaidia katika utatuzi wa mambo hayo.
Yafuatayo ni mambo 5 ambayo mwanamke hapaswi kumwambia mume wake:
1. Idadi ya wanaume uliojamiiana nao kabla ya kuoana na mume wako
Hupaswi kumfahamisha  mpenzi wako wa kiume au mume wako ni wanaume wangapi ulikutana nao kimwili kabla ya kuishi naye.
Chanzo cha picha, Getty Images
Sababu ni kwamba unaweza kufikiri hautamkosea mume wako siku sijazo. Na kama idadi ya wanaume uliyomwambia ni wengi anaweza kufikiri wewe ni kahaba au mzinzi.
Kwahiyo, iwapo atakuuliza ni wanaume wangapi ulishawahi kukutana nao kimwili, unaweza kucheka tu na umwambie: ''Ebu acha, tuanachane na hayo, lakini  suala la ni wangapi halihusiani na safari ya mapenzi. "".
2. Kusema siri za mpenzi wako wa kiume au mume wako wakati mmoja
Ukiulizwa maswali kumuhusu mwanaume, mjibu machache
Usiseme mambo ambayo yanaweza kumfanya mume au mpenzi wako ahisi kwamba sio bora, au ajihisi kuwa mtu mbaya
Usizungumzie kuhusu -ungependa kuwa na uhusiano na mwanaume tajiri kiasi fulani, mwenye uwezo wa kingono kiasi gani, na ni kwa vipi ungependa ampende mke wake..
Sote tunafahamu kuwa inawezekana kwa rafiki au shemeji kutaka kukuoa.
Lakini, ni hatari kumwambia mume wako kuhusu wazo hili .
Sababu ni kwamba mume wako anaweza kuanza kuwa na mashaka kuhusu tabia zake na vitendo vyako kumuhusu mwanaume huyo, jambo linaloweza kusambaratisha ndoa yako.
Hata mama mkwe awe ni mtu mbaya kiasi gani, usimwambie mume wako kuwa unamchukia.
Au unaichukia familia yake. Hata kama umekasirika kiasi gani, usijaribu kusema mambo mabaya kuwahusu, au kumuona mume wako sawa na familia yake.   .
Kama haupatani na yeyote katika familia ya mume wako, elezea kwa utulivu, ukiwa na matumaini kuwa ataelewa ni kwanini haupatani nao.
Mume wako pia ataweza kukusaidia kutatua tatizo, na pia itazuwia matatizo mengine ambayo yanaweza kusababisha matatizo makubwa zaidi.
5. Usimtishe mume wako kuwa utakuja kuachana naye
Siku utakapomwambia mume wako kuwa utaachana naye wakati mnazozana, jua ndio mwanzo wa malumbano ndani ya ndoa.
Ndoa itaanza kukumbwa na misukosuko, wasi wasi na  kutoaminiana.
Kutishia kutoa talaka katika ndoa inamaanisha kuwa hauna moyo wa imani katika ndoa, na hauoni umuhimu wake.
Isipokuwa kama katika ndoa kuna unyanyasaji au uhalifu mwingine mbaya, ni vyema kujaribu kushirikiana kutatua changamoto zozote mlizonazo."
Mila na utamaduni: tanzania wanakozikwa watu wakiwa wameketi hadi cameroon wanakopiga matiti pasi angalia tamaduni za kiajabu afrika - bbc news swahili,"Chanzo cha picha, Getty Images
Muacha mila ni mtumwa lakini kuna baadhi ya mila zinazoendelezwa Afrika ambazo ni nzuri  na zinawafanya Waafrika kutambua urithi wao kitamaduni lakini nyingine ambazo zitakushangaza.
Baadhi ya mila hizo zimetajwa  kama dhalilishi au zinazokiuka haki za kimsingi za binadamu.
Leo tunaangazia baadhi ya mila ambazo ni jambo la kawaida kwa jamii zinazozifuata lakini kwako huenda ukazichukulia kama za kushangaza.
Kuna nyingine ambazo zinapigwa vita na mashirika mbalimbali kama vile Umoja wa Mataifa kwa kuwa mila kandamizi  na ambazo hazina nafasi tena katika karne hii.
Katikati mwa  Tanzania  katika eneo la Hydom kuna jamii ya Barbaik ambayo hufanya mazishi ya heshima kwa wazee ambao mchango wao kwa jamii umetambulika.
Kinachofanyika ni kwamba mwili huzikwa ukiwa umeketi baada ya kufunikwa kwa ngozi ya ng'ombe.
Kaburi la  Wazee hao ni la duara na linajengwa kwa miezi tisa  kipindi hicho kinaashiriia muda wa miezi tisa ambacho ndio kipindi anachobeba mimba mwanaume.
Wanaamini kwamba mtu kama huyo hajafa bali atazaliwa tena .
Mazishi yenyewe  hayafanyiki  kwa kila mtu bali jamii na wazee wanaamua ni mtu yupi anayestahili kupewa maziko hayo ya heshima.
Katika jamii ya Zulu nchini Afrika kusini Mfalme akiaga dunia yeye huzikwa wakati wa usiku  katika mazishi yanayohudhuriwa na wanaume pekee .
Mfano ni jinsi mfalme Goodwill Zwelithini aliyezikwa siku chache zilizopita baada ya kuaga dunia kutokana na virusi vya Corona .
Waziri mkuu wa kitamaduni wa Prince Mangosuthu Buthelezi aliliambia shirika la habari la  SABC  kwamba mfalme huyo angezikwa katika hafla ya kibinafasi wakati wa usiku  kwa mujibu wa mila na desturi za jamii ya wazulu .
Na wakati wa mazishi hayo ni kundi maalum la wanaume kutoka  nyumba ya kifalme ya Zulu ndio wanaoruhusiwa kushiriki katika mazishi hayo.
Huko  magharibi mwa Kenya  kwa  kuhofia  laana , wazee wa jamii ya Wabukusu  waliamua  kwenda kuifukua baadhi ya miili ya wapendwa wao na kuizika kwa 'njia inayofaa' kwa  kufuata utamaduni wa jamii yao .
Kulingana na desturi za jamii hiyo  kichwa cha mfu kinafaa  kuangalia upande  mbali  na boma   na vitu kama  viatu ,shati , au tai  vinafaa  kulegezwa katika mwili wa marehemu.
Hilo lilifanyika wakati watu walioaga dunia kwa sababu ya Corona walipokuwa wakizikwa na maafisa wa afya.
Hatua hiyo ilichukuliwa ili kuzuia jamaa za walioaga dunia kuikaribia miili ya  wapendwa wao  wakati wa mazishi na ndiposa maafisa wa afya ndio waliopewa jukumu la kuizika miili yao .
Wazee wa jamii hiyo walisema Iwapo hilo halingefanyika inaaminika  mtu aliyefariki anaweza kuitesa familia yake  katika ndoto zao.
Utamaduni au mtindo wa 'kupiga matiti pasi' ili kuyazuia yasiwe makubwa umekithiri Afrika Magharibi na hasa nchini Cameroon.
Wanaotekeleza  hilo hudai kwamba hatua ya kuzuia kukua kwa matiti ya wasichana wanaoanza kubaleghe huwazuia wasichana wadogo  kuwavutia wanaume na hivyo basi kuepuka dhuluma za kimapenzi lakini  jambo hilo limetajwa na wanaharakati kama ukiukaji wa haki za wasichana na dhuluma za  kijinsia .
Jiwe hutiwa katika moto kama kaaa kisha kupitishwa juu ya matiti kwa lengo la kuyapunguza.
Jane(sio jina lake halisi) alifanyiwa  utamaduni  huo  miaka 18 iliyopita  na shangazi yake ambaye alikuwa mtawa na alikuwa akiishi Cameroun wakati huo.
Alipokuja nyumbani kwa likizo alimpata Jane akiwa ameanza kuvunja ungo na matiti yake yameanza kujitokeza, yakionekana kupitia nguo yake.
Shangazi yake hakufurahia hilo na mara moja akamuambia mama yake Jane kuhusu  hatari ya mwanaye kubakwa na wanaume na hivyo basi kulikuwa na haja ya kuyapunguza matiti yake.
Mama yake alishangaa  hilo litafanywaje lakini shangazi yake kwa ajili ya kuwa mtawa aliheshimiwa sana pale bomani na kila alichosema kilikuwa sheria.
Alieleza jinsi utaratibu huo utakavyofanywa na muda sio mrefu-kila  siku Jane alikuwa akivumilia takriban dakika 20 za uchungu wakati jiwe la moto lilipokuwa likiwekwa kifuani mwake ili kupunguza ukubwa wa  matiti yake .
Wenzake shuleni walishangaa mbona alikuwa akilia wakati wote na kushika kifua chacke kwa uchungu.
Wengine kama  rafiki yake wa karibu Stella alishangaa mbona  hawakuwa wakioga pamoja kama awali bila kujua kwamba Jane alikuwa akificha  alama katika kifua chake na kupungua kwa matiti yake kwa ajili ya uovu aliokuwa akifanyiwa na shangazi yake kutumia mila aliotoa Cameroun .
Alipokuwa msichana  mkubwa kujiunga na  chuo kikuu, Jane alijipata na matatizo ya kujiamini kwa sababu alijiona na kujihisi tofauti kama wasichana wenzake.
Wengine walikuwa wakimfanyia mzaha kwa kumuita 'mvulana' kwa sababu ya kukosa matiti bila kujua masaibu aliyopitia .
Jane hakuweza kumchukulia hatua yoyote shangazi yake kwa sababu uamuzi huo pia ungemuingiza taabani mamake ambaye alikuwa  amekubali  afanyiwe utaratibu huo .
Walimuambia wakati huo kwamba kila wanachofanya ni kwa manufaa yake bila kujua athari za kitendo  hicho katika maisha yake  ya baadaye .
Nchini Cameroun ambako utamaduni huo umekithiri, serikali na mashirika mbalimbali ya haki za binadamu yanapambana na  wovu  huo ili kuzuia mateso kwa maelfu ya wasichana.
Kupiga matiti pasi ni zimwi kama utamaduni wa kuwakeketa wasichana katika baadhi ya jamii Kiafrika.
Athari za kitendo hicho kwa Jane hazitaisha hivi karibuni na zinamuathiri hadi wakati huu katika maisha yake ya utu uzima .
Ukeketaji wa wanawake umekuwa mojawapo ya mila ambazo zimepingwa sana katika sehemumbali duniani ikiwemo Afrika .
Mataifa kadhaa yamefaulu kuharamisha utamaduni huo  lakini bado kunazo jamii zinazotekeleza  utamaduni huo kisiri .
Ukeketaji unafanyika kwa njia mbali mbali kulingana na aina ya upasuaji ama oparesheni inayofanyiwa sehemu ya siri ya mwanamke ;
Tohara au Sunna (""jadi""): Hii inahusisha kuondolewa kwa ncha ya kisimi. Hii ndio operesheni pekee ambayo, kiafya, inaweza kufananishwa na tohara ya kiume.
Kutoboa sehemu za siri: Hii inahusisha kuondolewa kwa sehemu za siri, na mara nyingi pia labia minora. Ni operesheni ya kawaida na inafanywa kote Afrika, Asia, Mashariki ya Kati na Peninsula ya Arabia.
Tohara ya Mafarao: Hii ni operesheni kali zaidi, inayojumuisha uondoaji pamoja na kuondolewa kwa sehemu za siri na kushona."
Baby musamba kwa miaka 26 alificha siri kuwa hana viungo vya siri vya kike wala vya kiume - bbc news swahili,"Chanzo cha picha, Baby John Musamba
Kwa miaka 26 , Baby John Musamba aliishi na siri kuu ambayo hakuwafichulia hata marafiki zake na jamaa.
Ni siri ambayo ilitunzwa kwa karibu sana na wazazi wake na jamaa wachache wa karibu, lakini tangu ajitambue na kufahamu kwamba kuna jinsia mbili, ilibaki kumsumbua usiku na mchana.
Kwa kiwango fulani, kulikuwa na kidokezo kuhusu siri hiyo kwenye jina ambalo wazazi wake walimpa. Lakini nani anaweza kudhani kwamba jina linaweza kuwa na fumbo lisiloweza kufumbuliwa na watu wa nje? Ni fumbo ambalo hata ulitolee mji, ni vigumu kulifumbua bila mhusika kuwa na nia ya kuifichua.
Haya yote yalianza vipi?
Kuzaliwa hospitalini
Baby John Musamba mwenye umri wa miaka 26 alizaliwa katika hospitali ya Amana jijini Dar es Salaam, Tanzania.
Lakini badala furaha ya wazazi wake kujaliwa mwana iligeuka mshangao. Mtoto wao alikuwa na maumbile ya ajabu.
Musamba alizaliwa bila sehemu za siri za mtoto wa kiume au kike.
Wazazi wa Musamba walichanganyikiwa na hawakujua jina stahiki la kumpatia mtoto wao.
Chanzo cha picha, Baby John Musamba
Baada ya kutafakari na kujadiliana kwa kipindi kirefu, waliamua kumpatia jina Babi. Kwa kawaida angekuwa wa kike pengine wangemrithisha jina la babu yake na angekuwa wa kike jina la bibi.
Sasa, amefika malaika ambaye si wa kurithishwa babu wala bibi. Waliamua awe wote wawili kwa pamoja, wakampa jina Babi ambalo ni ufupisho wa jina babu na bibi.
Baadaye kwa kuandikwa, kwani latamkwa kwa njia sawa, Musamba akawa Baby.
Kulingana na Musamba ameificha hali hii kwa muda mrefu sana na imekuwa siri kubwa aliyokuwa ameificha baina yake na jamaa zake wa karibu.
""Nilielezwa kuwa uamuzi huo ulifanywa kuwakilisha babu na bibi ili katika siku za usoni iwapo maumbile yangu yangedhihirisha jinsia kati ya kike na kiume ningeitwa Babu kama ningeashiria kuwa mwanamume,"" anasema.
""Ningeitwa Kibibi ikiwa maumbile yangu yangejidhihirisha kuwa ya binti. Ila hadi sasa bado sina jinsia yoyote iliyojidhihirisha, iwe ni ya kike au ya kiume.""
Changamoto za maisha utotoni
Alianza kufahamu hali yake pindi alipotimiza miaka mitano hivi alipogundua kwamba alikuwa tofauti na watoto wengine.
Wakati huo wazazi wake walimpa nasaha ya kujikubali alivyo. Anasema kuwa jamaa zake wa karibu walisimama naye na kuhakikisha kuwa wamelinda kile kilichokuwa siri ya maumbile yake.
Anasema kuwa changamoto kubwa zilikuwa akiwa Shule ya upili, kwani alikuwa kwenye bweni.
Nguvu nyingi alizitumia kuficha hali yake kwani alijitambua kama binti.
Chanzo cha picha, Baby John Musamba
Anasema kuwa miaka yote aliyosomea huko hakuna aliyegundua kuhusu kasoro iliyopo katika maumbile yake.
Baby aliandikishwa kama mtoto wa kike alipozaliwa, na hata kwenye vitambulisho vyake vya kuzaliwa vimenakili hivyo.
Alipozaliwa wazazi wake walihesabu watoto wao kama mabinti wawili na kaka watatu. Hata hivyo, kwa ndani familia hiyo ilihesabiwa kuwa na binti mmoja na kaka watatu na yeye ambaye ana jinsia yenye utata
Musamba anasema kwa maumbile yake ya ndani, hana viungo vya uzazi vya kiume wala vya kike. Ana sehemu ndogo tu ya kwenda haja ndogo.
Kati ya sehemu hiyo na sehemu ya kwenda haja kubwa ni mfupa tu.
Pia anasema kuwa hana matiti ila, muonekano wake una umbo la kike .
Baby amefanyiwa uchunguzi mara nyingi maishani, akiwa na miaka miwili, akiwa na miaka sita, kumi na 20. Nyakati zote, uchunguzi umebaini kuwa hana viungo vyovyote vya kuashiria kama yeye ni wa kike au kiume.
Kufichua siri
Musamba aliishi kuificha hali yake hadi alipochukua fomu za shughuli ya mchujo wa wabunge alipojaza kuwa mtu asiyekuwa na jinsia.
Musamba kwa kujitambulisha hujitambulisha kama binti lakini anasema kwamba amechoka kuishi na siri hiyo kuhusu maumbile yake ya uzazi.
Tarehe 23 Julai mwaka huu wa 2020 aliutangazia ulimwengu kwamba yeye si mwanamke wala mwanaume.
Hafla yenyewe ilikuwa ya kujinadi kwa watu ili wampigie kura awe mgombea wa chama kimoja cha siasa nchini Tanzania katika uchaguzi wa mwezi Oktoba.
""Nilifahamu wakati wangu wa kuueleza ulimwengu kuhusu maumbile yangu ulikuwa umefika, kwa kuwa nimeishi kuficha maumbile tofauti kwa miaka mingi,"" anasema.
""Ninafahamu changamoto zinazowakumba watu walemavu hasa unyanyapaa , kwa hivyo nilitamani niwe kipaumbele kuhamasisha jamii kama kiongozi bungeni. Ndoto hiyo hata hivyo haikutimia,"" Musamba anasema
Chanzo cha picha, Baby John Musamba
Matokeo ya kura yaliashiria kuwa alipigiwa kura 1 pekee kwenye mchujo. Kura 5 ziliharibika.
Lakini jinsi habari zake zilivyopokelewa pia zilimshangaza mwanadada huyu.
Anasema kuwa katika umati huo ambao kulikuwa na wanahabari pia. Wengi walilia na kushangazwa na habari hizo.
Hata swahiba wake wa karibu kwa jina Esther aliyemfahamu kwa miaka mingi pia alichanganyikiwa kusikia kuhusu maumbile yake.
""Tumekuwa marafiki na Esther rafiki wake wa karibu  lakini sikuwahi kumueleza kuhusu maumbile yangu. Yeye alijua kuwa mimi ni mwanamke kamili na wakati mwingi alikuwa ananiuliza kuhusu maisha yangu ya kimapenzi, Ila nilikuwa nampeleka hivi hivi na maneno,"" anasema.
""Tangu wakati huo hatujaonana ila tunazungumza kwa simu karibu kila siku "" Musamba alisema. -
Japo ulimwengu ulipokea habari hizo Julai, baadhi ya jamaa zake wa karibu wameishi kujua alivyo Baby John Musamba.
Mwanadada huyu anaomba serikali Iweke sheria zinazowatambua watu kama yeye.
Musamba angependa maisha yake ya kimapenzi yabaki faraghani kwa sasa.
Chanzo cha picha, Dkt Berno Mwambe
Hali kama hii husababishwa na nini?
Kulingana na daktari wa afya ya uzazi wa wanawake nchini Tanzania Dkt Berno Mwambe, hali hii kwa Kiingereza hufahamika kama Disorder of Sex Development (DSD). Hii ni hali ya viungo vya uzazi  kukosa kukomaa.
Anasema kuna aina nyingine ya ugonjwa unaojulikana kama Mayer-Rokitansky-Kuster-Hauser (MRKH) syndrome, ambao unahusu mwanamke kukosa viungo vyote vya sehemu za uzazi .
Daktari anaongeza kuwa hali hii inatokea mara chache sana kwa watoto wa kike, kwa wastani mtoto 1 Kati ya 4,500 wanaozaliwa.
Hali hii inasababishwa na mabadiliko katika vinasaba vinavyohusika katika ukuaji wa viungo vya mwanamke.
Na je marekebisho yanaweza kufanywa? Dkt Berno anasema kuwa inategemea usugu wa hali yenyewe.
Kwa mtu ambaye viungo vyake vya uzazi havijakua vizuri, basi mtu anaweza kufanyiwa upasuaji wa kurekebisha.
Kwa mtu ambaye hana kabisa kwa mfano Bi Musamba,  matibabu yake yanakuwa magumu hususan kwenye muundo na tamaduni za jamii za kiafrika zilivyo.
Aidha daktari anasema kuwa nchi za ng'ambo hufanya marekebisho na hata kumpandikiza mwanamke mji wa uzazi wa mtu mwingine na hata kutengeneza uke. Mwathirika anaweza kufanikiwa hata kushika na kuubeba ujauzito baada ya upasuaji na tiba ya homoni."
